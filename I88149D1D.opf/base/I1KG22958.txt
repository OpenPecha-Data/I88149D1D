དུསརབང་ཏང་གཅིག་པའི་སྙིང་གཏང།།
ལྗང་ཡོན་ཏན་རྒྱ་མཚོས་བ

༄༅། ། དུས་རབས་གཅིག་གི་དུས་མཇུག་ལ་སྐྱེས་ཤིང་། དུས་
རབས་གཅིག་གི་དུས་མགོ་ནས་འགྲོ་བའི་བོད་ཕྲུག་གང་མང་མང་
ཞིག་འཚང་ཁ་ཤིག་ཤིག་ཏུ། རྙིང་བ་ཕྱི་ཞིང་ཆད་པ་མཐུད་དེ།
མེད་པ་བཟོ་ཞིང་ཡོད་པ་དཔལ་རྒྱས་པར་བྱེད་དོ་ཞེས་སྙན་སྐུལ་གྱི་
རྩོམ་རིག་མང་བོ་བརྗོད་ཚུལ་གཅིག་པ་མིན་པའི་སྒོ་ནས་དྲི་མེད་ལྷབ་
ལྷབ་ཏུ་འབབ་པའི་ཁ་བ་ཇི་བཞིན། ཁ་བ་ཅན་གྱི་ཡུལ་གྲུ་སོ་སོ་ནས་
འབབ་ཚེ་སྙིང་ཁམས་རྡོ་ལས་གྲུབ་པ་ཞིག་ཡིན་ཀྱང་སེམས་རྩ་གྲང་
ཟུག་ཟུག རྩོམ་རིག་གི་བྱ་བ་ལ་ལྷག་བསམ་དཀར་བའི་གྲོགས་པོ་
ལགས། སྙན་རྩོམ་འཚར་ལོངས་ཀྱིས་དཔྱིད་དཔལ་རྒྱས་བཞིན་པའི་
ཡ་རབས་ཀྱི་སྐྱེ་བོ་ལྡོང་ཡོན་ཏན་རྒྱ་མཚོ་ཟེར་བ་འདི་ཡང་། ཆོས་
ལྡན་བོད་ཡུལ་གྱི་མཚོན་རྟགས་ཟབ་པའི་ངུར་སྨྲིག་གི་བླ་གོས་ཕྲག་
པར་གཟར་ཏེ། བཤེས་གཉེན་མཁས་པའི་མན་ངག་བགྲང་བྱ་ཁ་
ཡར་ལ་བརྟེན་པས། ཅི་ཡང་མི་ཤེས་པ་ནས་ཅུང་ཟད་ཤེས་པ་དང་།
ཅུང་ཟད་ཤེས་པ་ནས་ཅིར་ཡང་ཤེས་པའི་གོ་འཕང་དུ་འགྲོ་བའི་སྦྱང་
བརྩོན་གྱི་འབྲས་བུ་འདི་འདྲ་འཆར་རོ་ཞེས་གསར་དུ་བསྐྲུན་པའི་
རྩོམ་བསྡུས་ཀྱི་དེབ་འདིས། སྲོལ་རྒྱུན་སྙན་དངགས་དང་རང་མོས་
སྙན་རྩོམ་གྱི་དོ་ར་ལ་རྩེ་བའི་གཞོན་ནུ་གང་མང་མང་ལ་རྣམ་པ་མི་
འདྲ་བའི་བློ་སྐྱེད་དང་། རྩོམ་སྐུལ་གྱི་ཅོང་བརྡ་གསར་བ་སྒྲོག་ངེས་
ཤིང་། རྩོམ་པ་བོའི་ལྷག་བསམ་གྱི་རྩི་མ་ཡལ་བའི་སྙིང་གཏམ་དུས་"
རབས་ཉེར་གཅིག་པའི་བགྲོད་ལམ་དུ་བོད་མི་རྣམས་ཆབ་དཔལ་
རིག་གསུམ་གྱིས་ཕྱུག་དགོས་པའི་བརྗོད་བྱ་དང་ལྡན་པའི་ཆེད་རྩོམ་
འདི་དག་གིས་དུས་ཐུང་བགྲང་བྱ་ཁ་ཤས་ཀྱི་སྦྱངས་འབྲས་གཡུར་དུ་
ཟ་བ་མིག་ལྡན་གྱི་ཡུལ་དུ་གཟུགས་སྣང་བཞིན་བཤམས་པས། ཁོའི་
ནུབ་པ་མེད་པའི་སྦྱང་བརྩོན་དང༌། གཞན་དང་མི་མཉམ་པའི་གྲུབ་
འབྲས་ལ་བསྟོད་བསྔགས་ཀྱི་མེ་ཏོག་ཡང་ཡང་འཐོར་དུ་འོས་སོ་ཞེས།
ཕྲན་སྒང་བ་རྒྱ་ནག་མཁན་སྐྱེ་མིང་བ་
བསྟན་པའི་རྒྱལ་མཚན་མཚོ་བྱུང་དགྱེས་པའི་བློ་གྲོས་སུ་འབོད་པས་རྔ་ཡུལ་སྒོ་
མང་ཆོས་སྡེའི་རང་ཤག་ཏུ་བོད་རབ་གནས་ལྕགས་འབྲུག་ལོའི་
དཔྱིད་དུས་སུ་སྒྲོ་སྐུར་སྤངས་པའི་ཚུལ་གྱིས་བྲིས།

དཀར་ཆག
རྩོམ་པ་བོའི་ལོ་རྒྱུས་དང་འབྲེལ་བའི་སྔོན་འགྲོའི་གཏམ། 
་ཨར་མའི་དགའ་བ།(1)
མཆོད་ཡོན་བསིལ་མ།་(9)་
ལུང་རྟོགས་བསྟན་པའི་བ་དན།་(11)
དུས་རབས་ཉེར་གཅིག་པའི་སྙིང་གཏམ།་(14)
གཟི་འོད་འཚེར་བའི་ཕྲེང་རྡོག་བཅུ།་(18)
 ཐང་དཀར་རྒོད་པོའི་ཕྱི་མིག་(22)
གོད་ཆག་ནག་པོ།་(26)
སྙན་ངག་པ། ་(28)
རི་ཁྲོད་འགྲིམ་པའི་སྔོན་འགྲོ།་(30)
གངས་ལྗོངས་དུས་རབས་གསར་རྙིང་གི་དགེ་སྐྱོན་མདོ་ཙམ་བརྗོད་པ། ་(33)
ཁྱེའུ་དཀར་བོ།་(41)
མེད་པ་སུམ་ཅུའི་མིག་ཆུ།་(43)
ཕྲག་དོག་(47)
 རིག་གསརགྱི་འདྲེ་རླུང་།་( 47)
 ལོ་སར་ཚེས་གཅིག—ཁྲུང་ཁྲུང་།་(51)
བཙན་སྐར་ཞེ་གཉིས།་(53)
 མཇལ་འཛོམས།་(64)

ལོ་རྒྱུས་ཀྱི་དྲན་ཤིང་།་(67) 
 བློ་ལྡན་རི་སྐྱེས་འགུགས་པའི་གླིང་བུ།་(69)
ལུག་རྫི་ཚོ—ཀུ་ཞིག་ཐོབས་དང་(76)
རྒྱང་བཞུད་གྲོགས་པོའི་ལམ་སྟོན། ་(78)
ཞུ་འཕྲིན།་(81)
མི་ཚེ། ་(83)
སྭཱ་ལའི་སྨན་ལྗོངས།་(85
དད་གསུམ་རླུང་གིས་བསྐུལ་བའི་ཐོལ་རྩོམ།་(88)
མེ་ཏོག་གི་རང་གཏམ། ་(92)
དྲག་བསྐུལ།་(94)
བཙུན་པའི་ཁེངས་གླུ།་(96)
དུར་ཁྲོད།་(98)
དཔྱིད་དཔལ་ལ་འཁྲེང་བའི་བུང་བ། ་(100)
རེ་བཅོལ། ་(101)
སྲིན་བུ་དམར་བོ།་(103)
གསེར་སྦྲང་། ་(104)
སྟོན་མཇུག་གི་ཡུལ་ལྗོངས།་(105)
དུས་ཀྱི་དགེ་མཚན།་(107
སློང་མོ་བ།་(113)
གྲྭ་རྐྱང་གི་ལྷག་བསམ། ་(115)
མཐོ་སྒང་གི་ཁ་བ།་(118)
ཨ་མའི་འཛུམ་ཞལ།་(120)
རྨ་ཀླུང་འགྲམ་གྱི་བསམ་གཞིགས།་(122)
ཁུ་ཕྱུག་གི་གླུ་སྐད།་(123)

རང་ཚུགས་ཡོད་པའི་མི་ཆུང་ཁ་བདེ། ་(125)
དགེ་སྐུལ་གྱི་དབང་ཆ།་( 126 )
མཚན་མོའི་སྙན་ངག ་(129)
སེམས་གཤིས་ཀྱི་རི་མོ།་(131)
སྨོན་སེམས།་(133)
མུ་ཏིག ་(134)
ལྕགས་འབྲུག་དཀར་བོ་མཁའ་ལ་འཁྱུག་(135)
ངའི་མི་ཚེ་རྣལ་མ། ་(136)
དུས་རབས་གསར་བའི་ཁྲོད་ཀྱི་བསམ་གཞིགས། ་(140)
མི་རིགས་སློབ་གསོའི་ཁ་ཕྱོགས།་(152)
སློབ་ལོ་མ་རན་པའི་སྔོན་གྱི་སློབ་གསོ་དམ་འཛིན་བྱེད་དགོས། ་(165)

རྩོམ་པ་བོའི་ལོ་རྒྱུས་དང་འབྲེལ་བའི་སྔོན་འགྲོའི་གཏམ།
ཨར་མའི་དགའ་བ་རྒྱ་མཚོ།
གྲྭ་བཙུན་ན་གཞོན་རྩོམ་པ་བོ་ལྡོང་ཡོན་ཏན་རྒྱ་མཚོ་ལགས་ནི་
༡༩༧༤ལོར་མདོ་སྨད་རྔ་ཡུལ་དུ་སྐྱེས་ཤིང་གཞོན་དུས་ནས་ཡ་རབས་
དམ་པའི་སྲོལ་བཟང་ལ་བག་ཆགས་གཞན་ལས་ཆེ་བ་ཞིག་ཡིན།ལྷག་པར་
ཕ་ཡུལ་གྱི་རི་ཆུ་ནགས་གསུམ་དང་དྭངས་གཙང་གི་མཁའ་དབུགས་
གསར་བས་གཅེས་པར་བསྐྱངས་པས་བློ་དང་རིག་པའི་ཆ་ལ་ཟབ་གསལ་
མྱུར་གསུམ་གྱི་དཔལ་ཡོན་ངང་གིས་ཆགས།
སློབ་ཆུང་མཐར་ཕྱིན་རྗེས་དགུང་ལོ་བཅུ་གསུམ་སྟེང་རབ་བྱུང་
བསྒྲུབས་ནས་ཆོས་སྡེ་ཆེན་པོ་སྒོ་མང་བཤད་སྒྲུབ་འཕེལ་རྒྱས་གླིང་གི་
ཚོགས་གྲལ་དུ་ཞུགས། སྔ་རྗེས་སུ་འདུལ་འཛིན་དམ་པ་རྗེ་འཇིགས་མེད་
རྒྱ་མཚོ་དང་ལྔ་རིག་སྨྲ་བའི་དབང་བོ་རྗེ་དམུ་དགེ་བསམ་གཏན་རིན་པོ་ཆེ།
སྒང་བ་རྒྱ་ནག་མཁན་ཆེན་བསམ་གཏན་བསྟན་པའི་རྒྱལ་མཚན་སོགས་
བཤེས་གཉེན་དུ་མ་ལས་སྣ་ཚོགས་རིག་པའི་གཞུང་ལུགས་མང་བོར་སྦྱང་
པ་དཔྱིས་ཕྱིན་པ་མཛད།
༡༩༩༤ལོ་དང་༡༩༩༩ལོར་སྒོ་མང་དགོན་གྱི་དགེ་འདུན་པ་སྟོང་
ཕྲག་ལྷག་གི་གཞུང་ཆེན་བློ་རྒྱུགས་འགྲན་སྡུར་སྟེང་ཁོང་གིས་བྱང་ཆུབ་
ལམ་རིམ་ཆེན་མོ་དང་སྔགས་རིམ་ཆེན་མོ་སོགས་བློ་རྒྱུགས་སུ་ཕུལ་བས་བློ་
རྒྱུགས་ཀྱི་ཨང་དང་བོར་གྱུར་ཏེ་གསེར་དངུལ་གྱི་རྟགས་མ་ཐོབ་པས་ཆོས་

སྡེ་དེ་གའི་ལས་སྣེ་ཚེ་ཕྲ་དང་དགེ་འདུན་པ་ཡོངས་ཀྱིས་བསྔགས་བརྗོད་ཀྱི་
མེ་ཏོག་འཐོར་ཡུལ་གཙོ་བོར་གྱུར།
གཞན་ཡང་བླ་བྲང་བཀྲ་ཤིས་འཁྱིལ་གྱི་དགེ་བའི་བཤེས་གཉེན་
ཆེན་མོ་རྗེ་དགེ་འདུན་རྒྱ་མཚོ་དང་། རྗེ་བློ་བཟང་རྒྱ་མཚོ། ལྔ་རིག་སྨྲ་བ་
ཨཁུ་བཛྲ་ཚང་། རྗེ་ཤེས་རབ་ཆོས་འཕེལ་སོགས་ལས་མདོ་སྔགས་རིག་
གནས་གྱི་གཞུང་མང་བོར་སྦྱངས་བརྩོན་ནན་ཏན་མཛད་སྟབས། དེང་
དུས་ཀྱི་གྲྭ་བཙུན་ཁྲོད་དུ་ལྡོང་ཡོན་ཏན་ལྟ་བུ་ལོ་ཉུང་ལ་ཤེས་ཡོན་ཆ་ཚང་
བར་འཛོམས་པ་ཧ་ཅང་དཀོན་པའི་ཚོད་རེད།
༡༩༩༥ལོར་མགོ་ལོག་རྭ་རྒྱ་དགོན་འཇིགས་མེད་རྒྱལ་མཚན་སྒེར་
བཙུགས་སློབ་གྲྭ་སྟེ་ཤེས་རིག་ནོར་བུའི་གླིང་གི་འཆད་ཁྲིད་དགེ་རྒན་དུ་
གདན་ཞུས་བྱས་པ་དང་ལེན་བྱས་ཏེ་ལོ་ངོ་དུ་མར་འཆད་སྤེལ་གྱི་ལས་ཁུར་
ལ་ཁ་ཞེ་གཉིས་མེད་ཀྱིས་གཞོལ་བས་དགེ་སློབ་ཀུན་ལ་ཐུན་མིན་གྱི་མཛའ་
བརྩེ་ལྷོད་མེད་ཆགས་ཤིང་ཁོས་ཤེས་རིག་གིས་བསྐྱངས་པའི་སློབ་བུ་མང་
བོསད་ལྟ་བོད་མདོ་དབུས་ཁམས་གསུམ་གྱི་ཡུལ་གྲུ་ཁག་ན་བོད་ཀྱི་རིག་
གནས་འཛིན་སྐྱོང་སྤེལ་གསུམ་གྱི་ལས་ལ་བརྩོན་བཞིན་མཆིས།
༡༩༩༩ལོར་ཕུལ་བྱུང་དགེ་རྒན་ཞེས་པའི་བྱ་དགའ་ཐོབ།
གཞན་ཡང་༡༩༩༥ལོ་ནས་བཟུང་ཁོང་དང་གྲྭ་རྐྱང་འགས་གངས་
ལྗོངས་ཀྱི་བདེ་སྡུག་ལ་བརྩེ་སེམས་ཟབ་མོ་བཅངས་ཏེ་བོད་མི་རིགས་ཀྱི་
སྐད་ཡིག་དང་རྩོམ་རིག་མྱུར་སྐྱོབ་དང་དར་སྤེལ་གཏོང་ཆེད་དུ་《གུར་
ཀུམ་ཆུན་པོ》ཞེས་པའི་སྣ་འཛོམས་དུས་དེབ་ཅིག་གསར་སྤེལ་བྱས་ཏེ་

རྒྱུན་སྐྱོང་བཞིན་ཡོད། དེ་མིན་མཛོད་དགེ་གླིང་དཀར་སྟོད་ཀྱི་རི་བོང་
དགོན་བཀྲ་ཤིས་བྱང་ཆུབ་ཆོས་འཕེལ་གླིང་གི་དགེ་རྒན་གྱི་འགན་ཡང་
བཞེས་ནས་ལོ་རེ་བཞིན་དཔེ་ཁྲིད་གནང་བཞིན་འདུག
ཁོང་གིས་ལོ་བཅུ་བཞིའི་ཐོག་ནས་ད་བར་དུ་བོད་མི་རིགས་ཀྱི་ལས་
དབང་དང་དགའ་སྐྱོ་མཚོན་པའི་སྙན་ངག་དང་དཔྱད་བརྗོད། སློབ་
གསོ། ལོ་རྒྱུས་སོགས་རྩོམ་ཡིག་ཉིས་བརྒྱ་ལྷག་ཚད་ལྡན་གྱི་དུས་དེབ་དང་
ཚགས་པར་སྟེང་དུ་བཀོད།
༡༩༩༨ ལོར་རྔ་བ་ཁུལ་སྐབས་དང་བོའི་སྨྱུག་རྩལ་འགྲན་སྡུཪ་
སྟེང་ཁོང་གི་སྙན་རྩོམཐང་དཀར་རྒོད་པོའི་ཕྱིར་མིག》 ཅེས་པར་ཨང་
གཉིས་པའི་བྱ་དགའ་ཐོབ་པ་སོགས་སྔ་རྗེས་སུ་རྩོམ་རིག་སྐོར་གྱི་གཟེངས་
སྐྱེས་ཐེངས་མང་བླངས། མིག་སྔའི་བར་ཁོང་གི་ཆེད་རྩོམམཛོད་དགེ་
གླིང་བ་དགོན་གྲོང་གི་ལོ་རྒྱུས་རྒྱས་པ》ཀན་སུའུ་མི་རིགས་དཔེ་སྐྲུན་ཁང་
གིས་དཔར་དུ་བསྐྲུན་ཟིན་ཞིང་། རྔ་ཡུལ་ཆོས་སྡེ་ཆེན་པོ་སྒོ་མང་བཤད་
སྒྲུབ་འཕེལ་རྒྱས་གླིང་གི་གདན་རབས་གཡས་འཁྱིལ་དུང་གི་སྒྲ་དབྱངས》
ཞེས་པ་ཉེ་ལམ་པེ་ཅིན་མི་རིགས་དཔེ་སྐྲུན་ཁང་གིས་དཔར་དུ་སྐྲུན་བཞིན་
མཆིས། གཞན་སྐར་རྩིས་ཀྱི་རི་མོ་གློག་རྩིས་སྟེང་དུ་བསྒྲུབ་ཚུལ་བཤད་
པ་སྔོན་མེད་རིག་པའི་འཕྲུལ་འཁོར》དང་སྙན་ངག་ལེའུ་གཉིས་པའི་
དཀའ་གནས་ལས་བཏོན་པའི་དྲི་བ་དྲིས་ལན》སུམ་རྟགས་གཉིས་ཀྱི་
དཀའ་གནས་བཤད་པ》སོགས་དཔར་དུ་མ་འཁོད་པའི་རྩོམ་ཡིག་ཀྱང་
ཤིན་ཏུ་མང་ངོ་།།

དུསརབས་ཉེར་གཅིག་པའི་དབུ་བྱང་སྟེ་ཉིས་སྟོང་ལོ་ནི་འཛམ་
གླིང་སྤྱིའི་དཔལ་ཡོན་ཟུང་གི་འགྲན་རྩོད་ཆེས་ཆེར་རྒོད་པའི་དུས་རབས་
ཤིག་ཡིན་པས། ང་ཚོ་མཐོ་སྒང་བོད་མི་རིགས་ཀྱི་ཁྲོད་དུའང་རིགས་ཞེན་
གྱི་ན་ཟུག་ཆེ་བའི་ན་གཞོན་སྐོར་ཞིག་གིས་སེམས་ཁོང་གི་འབོད་པ་
དབྱངས་སུ་གྱེར་ནས་གངས་དཀར་ལྷ་མོར་བཅོས་མིན་གྱི་སྙིང་གཏམ་
ལྷུག་པོར་སྨྲ་བའི་སྐབས་འདིར། རེ་ལྟོས་ཆེ་བའི་སློབ་མ་དང་དཔྱོད་ལྡན་
གྱི་གྲོགས་པོ་མང་བོས་ཡང་ཡང་བསྐུལ་བ་བཞིན་ལྡོང་ཡོན་ཏན་གྱིས་ཀྱང་
ཡུན་རིང་བོར་ཉར་ཚགས་བྱས་པའི་སྣང་འཆར་རེ་རེ་ལེགས་པར་
བསྒྲིགས་ནས《དུས་རབས་ཉེར་གཅིག་པའི་སྙིང་གཏམ》བྱ་བའི་རྩོམ་
དེབ་འདི་ཕུད་པ་ལགས། 
སྤྱིར་ན་ལྡོང་ཡོན་ཏན་ལགས་ཀྱིས་བྲིས་པའི་སྙན་ངག་གསར་རྙིང་
གང་ལའང་ཐུན་མིན་གྱི་རྩོམ་གཤིསདང་ཁྱད་དུ་འཕགས་པའི་སྒྱུ་རྩལ་
མཚོན་ཐབས་སོགས་དགེ་མཚན་མང་བོ་མངོན་འདུག་ཀྱང་དེ་ནི་ཀློག་
མཁན་དག་གི་བགོ་སྐལ་དང་ལོངས་སུ་སྤྱད་བྱར་འཁུམས་པས་འདིར་
ཞིབ་བརྗོད་བྱེད་དགོས་དོན་མེད་ལ། དེབ་འདིར་བཀོད་པའི་སྙན་རྩོམ་
དང་དཔྱད་བརྗོད་ཕལ་ཆེར་གྱི་བརྗོད་སྙིང་གཙོ་བོ་ནི་སློབ་གསོ་དང་སྤྱི་
ཚོགསཁྲོད་ཀྱི་རུལ་སུངས་ལ་ངོ་རྒོལ། རྗེས་ལུས་དང་རྙིང་ཞེན། བག་
འཁུམས་ཀྱི་རིགས་ལ་དམོད་ཚིག མཐུན་སྒྲིལ་དང་མདུན་སྐྱོད།
གསར་བཏོད་དང་འཚོལ་སྙེག་བཅས་ཀྱི་ཕྱོགས་ལ་བསྟོད་བསྔགས་དང་རེ་
སྨོན་ཚད་མེད་གནངས་ཡོད།

ད་དུང་གསལ་བཤད་བྱེད་དགོས་པ་ཞིག་ནི་ལྡོང་ཡོན་ཏན་ལགས་
ཀྱི་རྩོམ་དེབ་འདི་ཁོང་གི་སྙན་རྩོམ་ཕྱོགས་བསྒྲིགས་བྱས་པ་མིན་པར
(སྤྱིཪ་སྙན་རྩོམ་སྟོང་ལ་ཉེ་བ་ཞིག་བྲིས་འདུག) རྩོམ་པ་པོ་ཉིད་ཀྱིས
དངོས་སུ་མྱངས་པའི་དགའ་སྐྱོ་བདེ་སྡུག་གི་འཚོ་བའི་ཟུར་ངོས་དང་དུས་
རབསའདིའི་སྐྱོ་གར་མཐོང་ཐོས་མྱོང་གསུམ་བརྒྱུད་ནས་ཐུགས་སྟོབས་
ཆེན་པོས་རང་རིགས་ཀློག་པ་བོཪ་དྲན་བསྐུལ་དང་བསླབ་སྟོན་མཛད་
ཡོད་པས་ཐད་ཀར་བོད་མི་རིགས་ཀྱི་འབྱུང་འགྱུར་ལ་མཛུབ་སྟོན་གྱི་རང་
བཞིན་ལྡན་ཕྱིར་དཔར་བསྐྲུན་དང་འགྲེམས་སྤེལ་བྱས་ན་རིན་ཐང་ཆེ་
ཞིང་ཕན་ཐོགས་ཆེན་པོ་འབྱུང་ངེས་སྙམ།
ཀློག་མཁན་གྲོགས་པོ་ལགས། ཁྱོད་ཀྱིས་ངས་གླེང་བཞིན་པའི་
ལྡོང་ཡོན་ཏན་ནི་མི་ག་ཚོད་ཅིག་རེད་སྙམ། ཁོང་ནི་དབེན་པའི་རི་ཁྲོད་
འགྲིམས་ནས་གཏི་མུག་གི་དགའ་བདེ་ཁོ་ནར་རོལ་བའི་བསམ་གཏན་
པ་ཞིག་མིན་ལ། འདོད་ཡོན་དང་ཆགས་སྲེད་ཀྱི་གསེར་ཁྲི་ལ་འགྱིང་
ནས་ཕྱོགས་ཞེན་གྱི་ཕྱག་དབང་སྐུར་བའི་མཆོག་གི་སྤྲུལ་སྐུ་ཞིག་ཀྱང་
མིན། ཁོང་ནི་རྒྱ་གྲོང་དང་བོད་གྲོང་ཉུལ་ནས་སྟོན་པའི་གསེར་ཞལ་ལ་
ཐལ་བ་བྱུགས་པའི་གྲྭ་བཙུན་དེ་རིགས་དང་གཏན་ནས་མི་འདྲ་ཞིང་།
ནམ་རྒྱུན་བསླབ་གསུམ་ངུར་སྨྲིག་གི་གོས་བཟང་གཅེས་སྤྲས་སུ་མནབས་
ནསའདོད་ཆུང་ཆོག་ཤེས་དང་གཉོམ་ཆུང་ཚུལ་མཐུན་གྱི་བྱ་སྤྱོད་ལ་
གཅིག་ཏུ་མོས་པའི་གྲྭ་རྐྱང་དབུལ་བོ་ཞིག་རེད།
འོན་ཀྱང་མཐོ་སྒང་སྨུག་འཐིབས་ཀྱི་ཀློང་ན་གོ་མེད་ཚོར་མེད་དུ་

འཐོམས་པའི་བོད་རིགས་ཕུ་ནུ་མིང་སྲིང་ཚོའི་དོན་དུ་ཁོང་གིས་ཀྱང་
སྐབསའགཪ་དགྲ་འདུལ་གཉེན་སྐྱོང་གི་ཐབས་ཇུས་ཞིབ་མོ་རེ་འཐེན་
གྱིན་ཡོད་ལ། དགའ་སྐྱོ་ཆགས་སྡང་གི་ཚོར་འདུའི་གཏིང་ཞབས་ནས་
བོད་མི་རིགས་ཀྱི་དོན་དུ་རྨི་ལམ་མིན་པའི་རྨི་ལམ་གང་མང་ཞིག་བློས་
བསླངས་བྱས་དང་བྱེད་མུས་སུ་མཆིས།
སྤུན་ཟླ་ཚོ། ང་ཚོའི་མི་རིགས་འདིར་ཁ་ཞེ་གཉིས་མེད་ཀྱི་བསམ་
བློ་དཀར་མཁན་ང་ཚོ་རང་ཉིད་ལས་མེད་པས། ང་ཚོས་ཀྱང་གསར་རྙིང་
དང་། རྒན་གཞོན། སྐྱ་སེར་བར་གྱི་གྲུབ་མཐའ་འམ་འགལ་འདུ་ཡོད་
ཚད་ཡོ་བསྲང་བྱས་ནས་རྡོག་རྩ་གཅིག་སྒྲིལ་ངང་ལྡོང་ཡོན་ཏན་དང་ལྡོང་
ཡོན་ཏན་ལྟ་བུའི་བསམ་བློ་བ་དག་གི་རྗེས་སུ་འབྲངས་ཏེ་སྔར་ཡོད་རྨང་
གཞིའི་ཐོག་ཏུ་ཚན་རིག་གི་འཕྲུལ་རྩལ་སྣ་ཚོགས་ནང་འདྲེན་བྱས་ནས་
དུས་རབས་གསར་བའི་གངས་ལྗོངས་འཛུགས་སྐྲུན་བྱེད་རྒྱུ་ཧ་ཅང་གལ་
ཆེ།
ང་རང་ལྡོང་ཡོན་ཏན་དང་འབྲེལ་འདྲིས་ཤིན་ཏུ་ཟབ་པས་གསལ་
ཆ་ཆེ་སྟེ། ཁོང་ནི་དངོས་གནས་མི་རིགས་ཀྱི་འདུ་ཤེས་ཤུགས་ཆེ་ཞིང་
སྟོན་པའི་བཅས་ཁྲིམས་ལ་ནན་ཏན་བྱེད་པའི་མི་ཡ་རབས་ཞིག་ཡིན་པར་
བརྗོད་ཆོག་ཆོག་དང་། ནོམ་པས་སེམས་ཁ་འབྲིད་སླ་ཞིང་འཁོས་ཆུང་
དང་ངང་རྒྱུད་ཐུང་བའི་འཆལ་གཏམ་པ་དེ་རིགས་དང་ཁྱད་པར་ཤིན་
ཏུ་ཆེ།
མཚམས་འདིར་ཐོན་དུས་ངས་ཇི་ཞིག་འབྲི་དགོས་པའང་མི་ཤེས་

ལ་ད་དུང་གླེང་དགོས་པ་གང་མང་ཞིག་བརྗེད་སོང་བ་འདྲ།
ལྡོང་ཡོན་ཏན་ལགས་ཀྱི་རྩོམ་དེབ་《དུས་རབས་ཉེར་གཅིག་པའི་
སྙིང་གཏམ》གྱི་མགོ་བརྗོད་ཐ་ཤལ་བ་བདག་ལྟ་བུའི་འོས་སུ་མེད་ཀྱང་ང་
ཚོལ་སྙིང་གཏམ་ངོ་མ་བརྗོད་པའི་རྩོམ་པ་བོ་མཆོག་ལ་བཀའ་དྲིན་དང་
རྗེས་སུ་ཡི་རངས་ཞུ་ཕྱིར་དང་། རང་ཡང་ལྡོང་ཡོན་ཏན་གྱི་གྲོགས་པོ་
རྣམ་དག་ཅིག་ཡིན་པའི་ཆ་ནས། ཁྱི་ཁ་ཡིན་ཡང་ཟུག་ཚོད།། ཁྱི་མགོ་
ཡིན་རུང་སྤྲུག་རན།ཞེས་པའི་དཔེ་ལྟར་ཅུང་ཙམ་འབྲི་ཁུལ་བྱས་པ་
ལགས།
མཇུག་མཐར་ཞུ་དོན་ནི། དེ་རིང་ང་ཚོའི་མིག་མདུན་དུ་སླེབས་
པ་ནི་ལྡོང་ཡོན་ཏན་ལགས་ཀྱི་ཐེངས་དང་བོའི་རྒྱལ་ཁའི་གཟི་དཔལ་ཡིན་
ལ། ང་ཚོས་ད་དུང་ཐེངས་གཉིས་པ་དང་གསུམ་པ་སོགས་ཀྱི་གཟི་དཔལ་
ལ་མིག་ཟུང་བགྲད་ནས་བསྒུག་ངེས་ཡིན། ལྷག་པར་འབྱུང་འགྱུར་གྱི་
འཚོ་བའི་ནང་དུ་ལྡོང་ཡོན་ཏན་ལགས་ཀྱི་སྐུ་ཚེ་བསྐལ་བརྒྱར་བརྟན་ཞིང་
མཛད་འཕྲིན་དུས་ལྟར་འཇོ་བའི་སྨོན་འདུན་དང་བཅས་རབ་གནས་
ལྕགས་འབྲུག་ལོའི་ལོ་གསར་ཚེས་གཅིག(སྤྱི་ལོ་2000·2·6)ཉིན་སྟག་
ཚ་བཀྲ་ཤིས་ཆོས་བཟང་གླིང་གི་གྲྭ་རིགས་ཨར་མའི་དགའ་བ་རྒྱ་མཚོས་
རང་ཤག་འོད་ལྡན་སྤྱིལ་ཆུང་ནས་གུས་པས་གསོལ་བའོ།།

མཆོད་ཡོན་བསིལ་མ།
དམར་སེར་དྷཱིཿཡིག་ཞུན་མར་འཁྱིལ་བའི་སྤྲོས་བྲལ་དབྱིངས་རིག་ཆུ་
གཏེར་ཆེར༎
གསང་གསུམ་ཉིན་བྱེད་ཟེར་ཞགས་རེས་ཀྱང་འགྲོ་རྒྱུད་སྨག་མུན་མཐའ་
ལས་འཛིན༎
ཡེ་ཤེས་རལ་གྲིའི་རྣོ་རྒྱུན་གཅིག་གིས་སྒྲིབ་གཉིས་ལྕགས་སྒྲོགས་དུམ་བུར་
གཅོད།།
སྨྲ་བའི་ལྷ་གཅིག་འཇམ་དཔལ་གཞོན་ནུ་འདབ་བརྒྱད་ཙི་ཏའི་ཁྲི་ལ་རྩེན༎
སྲིད་ཞིའི་དགེ་ལེགས་གཅིག་ཏུ་སྨིན་པ་རྟེན་འབྱུང་འཕྲུལ་གྱི་རོལ་གར་
ལས།།
བཞི་ལྷག་དྲུག་ཅུའི་དབྱངས་རྟར་བརྫུས་ཤིང་ངག་རིག་བྱེ་བའི་བདག་
མོར་བཞེངས།
མཚན་དཔེའི་འཕྱང་འཕྲུལ་ནོར་བུའི་རྒྱན་འཆང་ཟབ་རྒྱས་དྲུག་འགྱུར་གླུ་
ལེན་མ།
ལོངས་སྤྱོད་འཁོར་ལོའི་གུར་དུ་བྱོན་ལ་སྟོང་ཆེན་པི་ཝང་ལྷོད་ཀྱིས་རྡུངས་།
རྣམ་མེད་ཡེ་ཤེས་སྐྱེ་འགག་གནས་བྲལ་མཉམ་བཞག་ངང་ལས་གཡོ་མེད་
པར།

ལྔ་ལྡན་ཟུར་ཕུད་ཟོལ་གྱིས་སྦས་ཏེ་མདོ་རྒྱུད་རྒྱ་མཚོའི་གྲུ་ཆར་གྱིས༎
མཐའ་ཀླས་གདུལ་བྱའི་ཞིང་ས་གཤིན་པོཪ་སྐུ་གསུམ་སྙེ་མ་དཀྲུགས་
མཛད་པ།།
བཤེས་གཉེན་དམ་པའི་ཞབས་རྡུལ་རེ་རེ་སྙན་ཚིག་མེ་ཏོག་སྟེགས་བུར་
མཆོད།།
སྒྲ་ཚད་ལྕགས་རིའི་མུ་ཁྱུད་བརྟན་ཞིང་མདོ་རྒྱུད་ཁང་བཟང་ལྷུན་གྱིས་
གྲུབ།།
བཟོ་གསོ་རིག་པའི་བ་གམ་འབུམ་བརྩེགས་རྩོད་འཆད་གསེཪ་ཁྲི་འཕང་
མཐོ་ཡང་།།
དྲན་དབང་བྱེ་བས་ལུང་གིས་རབ་བསྔགས་ངག་རིག་རྒྱལ་བོས་སྟོང་ཙ་ན།།
འཇིག་རྟེན་གསུམ་པོ་མུན་པར་འགྱུར་ཕྱིར་གཟུར་གནས་བློ་ལྡན་སུ་མི་
བརྩོན།

ལུང་རྟོགས་བསྟན་པའི་བ་དན།
(རྔ་ཡུལ་སྒོ་མང་དགོན་བཤད་སྒྲུབ་
འཕེལ་རྒྱས་གླིང་ལ་བསྟོད་པ)
གླིང་བདུན་རྒྱ་ཕིབས་གྲུ་འཛིན་ཞིང་ཁམས་འཕུཪ་ལྡན་ཅང་ཤེས་རྒོད་
པོའི་ཆོལ་ཁར་སྲིད་འབྱོར་རིག་པའི་འཕེལ་ཁ་རྫོགས་པའི་གྲགས་དཀར་
གྱིས།།
འཇིག་རྟེན་གསུམ་པོར་མུ་ཁྱུད་བྲིས་པས་ཛམ་ལྷ་སྲེད་པའི་ཏིང་འཛིན་
བསྟེན་གནས་འབྲུ་དྲུག་སྙེ་མའི་གང་བུ་མཐོ་བའི་རྔ་ལྗོངས་སུ།
རབ་འབྱམས་རྒྱལ་བའི་གསང་གསུམ་འཕྲུལ་སྐྱེས་འཇིགས་མེད་རིག་པའི་
དབང་བོ་གཅིག་གིས་མདོ་རྒྱུད་རྒྱ་མཚོའི་ཀླུང་ཡངས་བསྐྱིལ་བའི་ཟློས་
གར་གྱིས༎
བསླབ་གསུམ་རིམ་གཉིས་འདབ་སྟོང་འཛུམ་པ་འཕགས་ཚོགས་བྱུ་རུའི་
གདེངས་ཀ་དཀྲུགས་པས་བཀྲ་ཤིས་སྒོ་མང་ཐུབ་བསྟན་རྒྱས་པའི་དཔྱིད་
དུ་སྨིན།།
མརྒད་ལྗང་ལོ་ཐགས་སུ་བཀྲ་བའི་ཚང་ཚིང་ནགས་ཀྱི་གུར་ཁང་སྣུམ་པོར་
གཞོམ་བྲལ་མཁྱེན་དཔྱོད་ཕ་ལམ་རྡོ་རྗེའི་འོད་རྣོན་གྱིས། ཁ
གཞུང་ལུགས་སྟོང་གི་ཟབ་གསང་གནད་ཀྱི་རྟོགས་དཀའི་སྦྲུལ་མདུད་ཐོལ་

གྱིས་གྲོལ་ཞིང་དཔྱད་གསུམ་དག་པས་གསེར་མདོག་ཅོད་པན་འཆང་བའི་
ལུགས།།
ལུང་རིགས་ཉི་ཟླའི་དཔལ་ལ་དྲངས་ཏེ་དབྱིག་འཛིན་སྒེག་མོའི་དཀྱིལ་
འཁོར་བཟུང་བས་མཐའ་ཀླས་གྲུབ་མཐའི་རྒྱུ་སྐར་ཕྲ་མོར་བག་ཡོད་བྱིན།།
རྨད་བྱུང་ཐུབ་པའི་དགོངས་འགྲེལ་མཐའ་དག་ཐོས་དང་བསམ་པས་རྒྱུད་
ལ་རབ་སྦྱོར་དགེ་ལེགས་སྐུ་བཞིའི་གླིང་གར་དབང་བའི་པཎ་གྲུབ་མང་།
མཐའ་དྲུག་ཚུལ་བཞིའི་རྒྱ་ཡིས་བཏབ་པ་བདེ་གསང་འཇིགས་སོགས་བླ་
མེད་རྒྱུད་སྡེའི་རིམ་གཉིས་ནོར་བུའི་གདེངས་ཀ་མཐོན་པོར་འཛེགས་ཕྱིར་
དུ།།
གར་ཐིག་དབྱངས་རྟ་ཕྱག་རྒྱ་འཆང་བཅས་རྒྱུད་སྟོད་ཕྱག་བརྒྱུད་ཉམས་
པ་མེད་ཅིང་དབང་བཞིའི་དམ་ཚིག་གུར་ཁང་ལ་གནས་སྣང་ཞེན་གྲོལ།
ཏིང་འཛིན་ལྷ་ཡི་རྣལ་འབྱོར་བསྐྱངས་པས་སྐུ་གསུམ་ལམ་གྱི་རང་འོད་
མཐོང་ཞིང་བདེ་ཆེན་དྲོད་ཁོལ་བརྩེགས་མར་ལྡིང་བའི་རྩེ་དགའ་ངོམ།
བསྟན་པའི་ཡང་སྙིང་རྡོ་རྗེའི་ཐེག་མཆོག་གསང་སྔགས་གསེར་གྱི་ཐེམ་
སྐས་བརྟེན་པའི་དགའ་ལྡན་བསླབ་གསུམ ཟུང་འཇུག བདེ ཆེན གླིང༌
མཆོག་རྒྱལ།།
མདོ་རྒྱུད་འགལ་མེད་གྲོགས་སུ་ངེས་རྙེད་བཤད་སྒྲུབ་སྤོས་དཀར་ནགས་
ཀློང་ཆེར་དཀྲིགས་ཕྱིན་དྲུག་བསྡུ་བཞིའི་བསུང་ཞིམ་འཛིན་པའི་སྡེ་ཆེན་

འདིར༎
སྒྲ་ཚད་རིག་པའི་སྟག་སེང་ཁ་སྤྲོད་བཟོ་གསོ་སྒེག་ལྡེམ་འཁྲི་ཤིང་དར་མས་
སྐལ་ལྡན་ཆགས་པའི་ཏིང་འཛིན་བརྟན་པོ་ལྷོད་ཀྱིསའདྲེན༎
ནང་རིག་འཇམ་མཉེན་འབོལ་བའི་གདན་སྟེང་ངེས་ལེགས་བདེ་དགའི་རྨི་
ལམ་ལ་རོལ་ཐུན་མོང་གནས་ལྔ་གླིང་བུའི་དབྱངས་སྙན་ཐོས་འཛིན་
དཔྱིད།།
དུས་རབས་གསར་བའི་འོད་དཀར་ཀློང་ན་སྡེ་བཞིའི་ལང་ཚོ་གཞན་ལས་
དར་དྲགས་གཏན་བདེའི་ཕྱྭ་གཡང་དགུ་འཁྱིལ་འབོད་བཞིན་ལྷམ་མེར་
ཆགས།།

དུས་རབས་ཉེར་གཅིག་པའི་སྙིང་གཏམ།
དུས་དཔས་ཉིད་གཅིག་པའི་སྙིཛགཏམ།
དྲན་རིག་སངས་སངས་བྱོས་དང་གདོང་དམར་བོད༎
དུས་རབས་ཉེར་གཅིག་སྐྱ་རེངས་ཐོག་མར་ཤར།།
ཀྱག་ཀྱོག་ཁུག་པ་སྟོང་གི་ལོ་རྒྱུས་དག ། 
གསལ་འདེབས་དང་བཅས་གདོད་མའི་མལ་ལས་ལོངས༎
ང་ཚོ་མདུན་དུ་སྐྱོད་པའི་ལམ་བུ་ལ།།
ད་དུང་འགལ་རྐྱེན་ཚེར་མའི་མཚོན་ཆ་གཟེངས།།
དགེ་སྐྱོན་བླང་དོར་འབྱེད་པའི་རྣམ་དཔྱོད་དང་༎
འཇིགས་བྲལ་རྡོ་རྗེའི་གོ་ཁྲབ་བརྟེན་པ་གཅེས༎
འདི་ན་བཅོས་མིན་ལྷག་བསམ་གཞུ་རྒྱུད་ལས།།
བདེན་གཏན་མདའ་མོ་ཐོལ་གྱིས་འཕེན་བྱེད་པས༎
ཚུལ་མིན་ལོག་པའི་གོམ་འགྲོས་འཁྱོར་བ་འགའི༎
ཀླད་ཁྲག་མཁའ་རུ་གཏོར་ན་ཉེསཔ་མེད།
ཉམ་ཆུང་དམངས་ཀྱི་ཟུངས་ཁྲག་དྭངས་མའི་བཅུད༎
མངོན་ལྐོག་རྔམ་འཐུང་བྱེད་མཁས་དཔོན་པོའི་ཚོགས༎

དུས་རབས་ཉེར་གཅིག་པའི་སྙིང་གཏམ།
དྲང་བདེན་མེས་རྒྱལ་ཁྲིམས་དང་འགལ་མེད་མཛོད༎
དུས་རབས་ཉེར་གཅིག་ཚངས་པའི་ཐིག་རིས་ཡིན། 
དད་ལྡན་རོང་འབྲོག་ཁྱིམ་གྱི་དཀྱིལ་འཁོར་ན།༎
གྲུབ་རྫུན་ལ་སོགས་ཚུལ་འཆོས་སྤྲེའུའི་རིགས༎
མོ་སྟོན་ཕག་མགོའི་ཟློས་གར་འཁྲབ་མཚམས་ཀྱིས༎
དུས་རབས་ཉེར་གཅིག་རྫུན་གྱི་གཤེད་མ་ཡིན།།རྟ་ཁ
གཞན་སྐད་ཕྱོགས་འགྲོ་ཤེས་པའི་ཁེངས་སེམས་ཀྱིས།། པ
རང་སྐད་མཁོ་མེད་སྨྲ་བའི་གྲོང་ཁྱེར་བ།།
མཆོག་གྱུར་བོད་ཀྱི་སྐད་ཡིག་དག་པོར་སློབས།། 
དུས་རབས་ཉེར་གཅིག་མི་རིགས་རང་སྐྱོང་ཡིན༎
གུ་དོག་ཞྭ་ཡིས་བཀླུབས་པའི་བགྲེས་སོང་ལགས།།
ཐུགས་རྒྱ་ཆེར་སྐྱེད་མདུན་ལྗོངས་ཡངས་པོར་གཟིགས༎
དུས་རབས་ཉེར་གཅིག་འཕྲུལ་གྱི་ངར་ཁ་ན།།
ཨུ་ཚུགས་བྲག་རི་ཡིན་ཡང་གནས་སྐལ་མེད།།
ཆང་ཁང་གཞས་ཁང་དག་ནས་དུས་འདས་ཀྱང་།། 
ལ་རྒྱའི་ཁ་ཕོད་མཐོ་བའི་གཞོན་དར་ཚོགས༎

དུས་རབས་ཉེར་གཅིག་པའི་སྙིང་གཏམ།
གངས་ལྗོངས་གསར་སྐྲུན་ལས་ལ་བརྩོན་པ་སྐྱེད།།
དུས་རབས་ཉེར་གཅིག་ལག་ལེན་གཙོ་བོ་ཡིན།
གྲོང་དང་གྲོང་ཁྱེར་སློབ་གྲྭ་ཆེ་འབྲིང་ནས།།
ཤེས་རིག་མེ་ཏོག་འཐུ་བའི་སློབ་བུ་དག །
གསར་དར་གཞུང་བརྒྱའི་དགོངས་དོན་མཐིལ་རྟོགས་མཛོད།།
དུས་རབས་ཉེར་གཅིག་ཚན་རིག་ཞིང་ཁམས་ཡིན།།
སྟོང་ཕྲག་ལོ་རྒྱུས་ལྡན་པའི་རིག་གཞུང་དང༌།།
གསར་དར་ཤེས་རིག་ལེགས་ཆ་འཚོལ་སྡུད་གྱིས།།
དུས་རབས་ཉེར་གཅིག་གནའ་བཟང་དེང་སྤྱོད་དང་༎
གསར་བ་ནང་འདྲེན་བྱེད་པར་མཁྱེན་རྒྱ་ཡངས།
ར་ལུག་རྗེས་སུ་ངུ་བའི་ལོ་ཆུང་བུ།།
ཁུ་སིམ་རི་ནས་མ་འཁུམ་སློབ་གྲྭར་སྐྱོད།།
དུས་རབས་ཉེར་གཅིག་རྟོགས་སད་ཆེན་པོའི་ཁྲོད།། 
ང་ཚོ་མདུན་སྐྱོད་གསར་བའི་གོམ་སྒྲ་དགོས།། 
མཁས་པས་སྙན་པ་འགྲན་པའི་ང་རྒྱལ་དང་།
དཔོན་པོས་ཨོང་སྟེགས་འཕྲོག་པའི་ཕྲག་དོག་དང་༎

དུས་རབས་ཉེར་གཅིག་པའི་སྙིང་གཏམ།
གྲུབ་མཐའི་ཆེ་བ་རྩོད་རྣམས་ཞི་བར་བྱོས།
དུས་རབས་ཉེར་གཅིག་མཐུན་སྒྲིལ་གཞི་རྩ་ཡིན༎
གླེན་རྟགས་ཚ་བོའི་མདའ་གྲི་མདུང་གསུམ་པོ།
ཕུ་ནུའི་དོན་སྙིང་བསུ་མར་མངགས་པ་ཡི།།
ནང་དམེ་ཁྲག་གི་འཁོར་ལོ་སྐོར་མཚམས་ཞོག །
དུས་རབས་ཉེར་གཅིག་ཞི་བདེ་རྐྱང་རྐྱང་ཡིན།།
མདོར་ན་རང་བདེའི་མལ་དུ་མི་གཟིམས་པར།
དུས་རབས་གསར་བའི་ཞོགས་རླུང་བསིལ་མོའི་ཁྲོད།
སྙིང་སྟོབས་དགུ་འགྱུར་གླུ་སྐད་སང་སེ་སང་།
གངས་རིའི་སྙན་པ་འཛམ་གླིང་ཡང་རྩེར་སྒྲོན
༡༩༩༨༨༡༣ ཉིན་གྲོང་ཁྱེར་སྤོས་ངད་ལྡང་བ་ནས་བྲིས།

གཟི་འོད་འཚོད་བའི་ཕྲེང་རྡོག་བཅུ། ༡
ངས་ཁྱོད་ལ་སྙིང་གཏམ་ཞིག་བཤད། 
སྙིང་གཏམ་འདིའི་མིང་ལ་འང་སྙིང་གཏམ་ཟེར། གར
སྙིང་གཏམ། ཆུ་ཕྲན་བཞིན་ངའི་སེམས་པའི་བར་གསེང་ན་འཁོར།
སྙིང་གཏམ། འོད་ཕུང་བཞིན་བསམ་གཞིགས་རྣལ་མའི་སྒེའུ་ཁུང་ལས་
བཞུད།
ཡར་ལྷ་ཤམ་པོའི་འདབས་རོལ་ནས།
སྤྲེའུའི་མཇུག་མ་ཆད་པ་རླུང་གིས་ཁུར།
བྲག་སྲིན་མོས་ཤིང་ལོ་ལྗང་ཁུའི་སྨད་གཡོག་གསོལ།

དུས་རབས་ཉེར་གཅིག་པའི་སྙིང་གཏམ།
དེ་ནས་བཟུང་།
དུས་རབས་དང་ལོ་རབས་ཀྱི་མགོ་རྒྱན་བསླེ་བཞིན།
གནམ་ས་གཉིས་ཀྱི་བར་མཚམས་སུ་འགྲེང་སྟེ།
སྤྲེལ་ཕྲུག་བློ་ལྡན་ཚོས་ཕྲེང་བ་འཛིན་པའི་དབུ་ཁྱུད་བྲིས་ཟེར།
ཕྲེང་རྡོག་བཅུ་ལས་མེད་ཀྱང་།
སྦྲ་ནག་གི་ཕ་ས་འདིར། བླ་མེད་ཀྱི་མཛད་རྗེས་བཞག་པ་རི་ལས་མཐོ།
གངས་དཀར་ཏི་སེའི་གཏམ་རྒྱུད་རིང་མོ། 
འཛམ་གླིང་གཙུག་རྒྱན་ན་གསེར་མདོག་གིས་འཚེར་བ།
ཕྲེང་རྡོག་བཅུ་བོའི་བྱིན་རླབས་རེད། 
མོ་ཁན་ནསི།༡
ཕྲེང་རྡོག་འདི་དག་གིས།
གཉའ་ཁྲི་བཙན་པོའི་ཞབས་རྗེས་བྲག་ལ་བརྐོས།
ཡུམ་བུ་བླ་སྒང་གི་བརྗིད་ཉམས་མཐོངས་སུ་བསྒྲེངས། 
མེས་དབོན་རྣམ་གསུམ་གྱི་གྲགས་སྙན་གསེང་མཐོར་འཐེན།
རྒྱལ་ཕྲན་གང་མང་གི་ཕྱྭ་གཡང་བཀུག 

ཕྱི་གླིང་གི་ཚན་རིག
ཡོད་ཚད་ཕྲེང་རྡོག་བཅུའི་བུ་ག་ལས་བརྡོལ། ༢༠
འདི་མངོན་སུམ་གྱི་ཚད་མས་གྲུབ་ཕྱིར།
རྗེས་དཔག་གི་ངལ་བ་ག་ལ་དགོས།
དུས་འགྱུར་ནག་པོའི་བྱེ་རླུང་འཚུབ་རྗེས།
ལྟ་བ་སྣ་ཚོགས་ཀྱི་གཏེར་ཁ་བརྡོལ་བས།
ད་ལྟ། ཕྲེང་རྡོག་བཅུ་བོ་གཏམ་བརྗོད་ཟློས་གར་གྱི་མི་སྣར་གྱུར།
འགའ་རེས། ཕྲེང་རྡོག་འདི་དག་རྙིང་དྲགས་སོང་། འཕོང་ཕྱིས་ཀྱི་རྡོ་བཞིན་དོར་རོ་སྐད།
ལ་ལས། མ་མཐའ་ཡང་ཕྲེང་རྩི་གསར་བ་ཞིག་དགོས་སོ་ལོ།
ཁ་ཅིག རྨོངས་ཞེན་ནག་པོའི་དྲ་རྒྱར་སྒོམ།
ཡ་མཚན་པ་ཞིག་ལ།
གོ་ལ་རིག་པས་སྐོར་མཁན།
ཟླ་བར་ལྟད་མོར་བགྲོད་མཁན།
ཨ་རི་དང་དབྱིན་ཇི་བ་སོགས་ཀྱིས།
འདྲེན་བྱེད་རིག་རིག་དང་འགྲམ་ཆུ་འཛར་འཛར་ངང་།
སྦྲ་ནག་གི་ཡ་ཁྱིམ་དུ་གཟིམ་ལ་ཉེ་བའི་ཕྲེང་རྡོག་བཅུར།
ཉིན་ཟླ་ལོ་མཐུད་ཀྱིས་ཞིབ་འཇུག་བྱས་མཐར།

དུས་རབས་ཉེར་གཅིག་པའི་སྙིང་གཏམ།
ཚན་རིག་གསར་རྙིང་གི་མེས་པོར་བསྔགས་པ་གླེན་རྟགས་ག་ལ་ཡིན།
དེའི་ཕྱིར།
ང་ཚོས་ཀྱང་རྟེན་ཅིང་འབྲེལ་འབྱུང་གི་ཆོས་ཉིད་ཟབ་མོར།
ཡང་བསྐྱར་དཔྱད་དགོས་པ་མིན་ནམ།
༡༩༩༩༧༥ལ་བླ་བྲང་བཀྲ་ཤིས་འཁྱིལ་དུ་བྲིས།

ཐང་དཀར་རྒོད་པོའི་ཕྱི་མིག
ཁ་བའི་མེ་ཏོག་བཀྲམ་པའི་ལྷིང་འཇགས་ཀྱི་འཇིག་རྟེན༎
ཚོར་མེད་ཏིང་འཛིན་བདེ་བའི་དགའ་སྟོན་ལ་རོལ་དུས།
ཐང་དཀར་རྒོད་པོས་ཕྱི་མིག་མཐོངས་ཡངས་ནས་འཕེན་བཞིན།།
ཆུ་ལྷའི་སྔོན་ཐོན་ཞིང་ལ་ལྟད་མོ་རུ་ཆས་འགྲོ།
ལྷོ་ཕྱོགས་སྤོས་ཀྱི་རི་ལ་གཞན་དོན་དུ་བརྩོན་པའི༎
རིས་བྲལ་འདབ་ཆགས་ཀུན་གྱི་རྒྱལ་བོ་ཞིག་མཆིས་སྐད།།
བརྩེ་ཆེན་གཤོག་རྩལ་རྫོགས་པའི་ངོ་མཚར་ལ་ཞུགས་ཏེ།།
རྒྱང་བཞུད་ཐང་དཀར་རྒོད་པོའི་ལམ་སྟོན་ལ་ཕེབས་ཤིག །

བྲག་རིའི་ཐེམ་གྱི་དྲོད་སྐྱིད་མལ་ཚང་ལ་མི་ཆགས།།
སྤུ་གྲི་རྣོན་པོའི་ཁ་ཡི་ཤ་ལོག་ལ་མི་དགའ།།
འཚེ་མེད་ནགས་ཀློང་ཁྲོད་ནས་ཁ་ཟས་ཤིག་བཙལ་ཏེ།། ཆ་
ཤུལ་ལུས་རིགས་མཐུན་ཁྱུ་ལ་མཆོད་སྤྲིན་དུ་བསྟར་འདོད།།
བརྒྱ་ཕྲག་འཇིགས་རུང་ལམ་གྱི་འགག་སྒོ་ལས་བརྒལ་ཏེ།།
ཉམས་དགའི་ཆུ་འཛིན་དཀར་བོའི་ཕོ་བྲང་དུ་འབྱོར་ཚེ༎ 
རྣམ་སད་ནགས་ཀློང་སྟུག་པོའི་སྤྲོ་སྐྱིད་ཅིག་མཐོང་བས༎
བྲག་དམར་ཚང་གི་འཇིགས་སྣང་ལྷག་ལྷག་གིས་དྲན་བྱུང་།། 
བརྒྱ་ཕྲག་ཁང་བརྩེགས་མང་བོས་ང་ཅག་ལ་མི་ཕན།།
ཚོང་ཟོང་བ་ཚྭའི་མཚོ་མོས་སྐོམ་གདུང་ཞིག་མི་སེལ།།
ཞིམ་མངར་ཟས་རིགས་སྤུངས་ཀྱང་ཚེ་སྲོག་གི་བུ་ལོན།།
འདབ་ཆགས་བྱ་ལ་མཁོ་བ་རང་ཉིད་ཀྱི་འཚོ་རྟེན༎
ཕྲག་དོག་མཆུ་སྡེར་རྣོན་པོ་ཕ་བོང་ལ་བརྡར་བཞིན༎
རང་རིགས་དོན་སྙིང་དམར་བོ་མཁའ་མཐའ་རུ་མཆོད་དེ།
སྨུག་སྤྲིན་སྟུག་པོའི་འོག་ན་ལྡིང་འཁོར་གྱིས་རྩེན་པའི།།
ཀླད་ཆུང་ཤ་ཟན་འགའ་ཡི་གདུག་རྩུབ་འདི་ཨ་ཙ།།

བློ་ལྡན་རི་བོང་སྔོན་ཐོན་སྤང་ཐང་ན་རྩེ་ཞིང་།།པང་
རྩལ་ལྡན་སྤྲེའུ་ཚན་རིག་ཁམ་བུ་ལ་རོལ་དུས༎།
གདོད་མའི་ནགས་དང་རི་ནས་གླེན་རྟགས་ཀྱིས་མི་འོང་། ལ་དགག
ལྷ་ལམ་ཡངས་པོར་མཐུན་སྒྲིལ་གཤོག་གར་ཞིག་འཁྲོབས་དང་།།
ཀུན་ལ་མཁྲེགས་འཛིན་རྒོད་པ་གཤིས་བཟང་དུ་རློམ་ཞིང་།། 
རང་ལྟ་མཆོག་འཛིན་ཟབ་པའི་རྒས་འཁོགས་ཀྱི་འུག་པ།།ཁ་ཆ་
བྱང་འཁོར་བྲག་ཕུག་ནག་པོའི་ཕྱི་རོལ་ཏུ་ཕེབས་ཏེ༎ 
ངོ་མཚར་འཇིག་རྟེན་གསར་བར་ལྷོད་ལྷོད་ཅིག་གཟིགས་དང་།
སྟོང་བསམ་ཁ་ཕོ་མཐོ་བའི་སེམས་མེད་ཀྱི་བྱེའུ་ཆུང་༎
དོན་མེད་བྱ་ཁྲའི་སྡེར་ཁར་རང་སྲོག་ཅིག་མ་འཇོག ། 
ངེས་དོན་རྟོགས་སད་དྲུག་འགྱུར་དབྱངས་རྟ་ལ་དགྱེས་ན།།
ཤེས་ལྡན་སྨན་ཆུང་ཁུ་ལོ་འབྲལ་མེད་དུ་བསྟེན་ཅིག །
མཚམས་སྤྲིན་གོས་སུ་གྱོན་པའི་སེམས་བཟང་གི་ངང་བ།།
གནག་སྣུམ་གཟི་འོད་འཁྱུག་པའི་མགོན་དཀར་གྱི་ལྷ་བྱ་
རི་ལུང་ཤོད་ན་འཚོ་བའི་གྲངས་མེད་ཀྱི་འདབ་ཆགས། 
རིགས་རྒྱུད་གཅིག་པའི་ལས་ལ་ཐུགས་བསམ་ཞིག་ཐོངས་དང་།།

ཡ་གིའི་ཐེམ་ན་ཡོད་པ་འདབ་ཆགས་ཀྱི་གནས་ཚང་༎
མ་གིའི་གཤམ་དུ་རྒྱུ་བ་ཆད་མེད་ཀྱི་གཙང་བོ།།
རྡོག་རྩ་གཅིག་ཏུ་བསྒྲིལ་ཏེ་སྲུང་སྐྱོབ་ཅིག་མེད་ན།།
ལྷགས་རླུང་དགུ་འཚུབ་ནག་པོས་གཙང་བོ་རུ་འདེབས་འགྲོ།
འཛམ་གླིང་ཕྱོགས་མཐར་འཁྱམས་པ་ཐང་དཀར་ངའི་ལས་དབང་།།
རིགས་ཞེན་སྙིང་དུ་ཉལ་བ་ཐང་དཀར་ངའི་གཤིས་ཀ །
གསང་བའི་འཇབ་རྒོལ་རྟོགས་པ་ཐང་དཀར་ངའི་རྣམ་དཔྱོད། །
ཅི་ནུས་སྲི་ཞུ་བསྒྲུབ་པ་ཐང་དཀར་ངའི་དམ་བཅའ།
ཁ་བའི་སྦམ་ཁ་འཐུག་པོ་ཉི་འོད་ཀྱིས་བཞུས་ཏེ༎
གནས་འདིར་དཔྱིད་དཔལ་གསར་བའི་རྫོགས་ལྡན་ཞིག་བཞད་ཚེ།།
ད་ལྟ་ཕྱིར་མིག་འཕེན་པའི་སེམས་བཟང་གི་ཐང་དཀར།།
ཁྱེད་ཚོར་འཕྲིན་བཟང་སྐྱེལ་བའི་ཕོ་ཉ་རུ་འཕུར་ཡོང༌༎
༡༩༩༧༦༡༥ཉིན་གནམ་གྲུ་འབབ་ཚིགས་ཤིག་ཏུ་བྲིས།

གོད་ཆག་ནག་པོ།
བདེ་སྡུག་གཅིག་ཏུ་མ་ངེས་འཇིག་རྟེན་གྱི་ཁམས་ན།།
སྣ་ཚོགས་ཟློས་གར་བསྒྱུར་བའི་འདྲེ་སྲིན་གྱི་ཁྱུ་ཚོགས༎
མཐོང་ན་བཟང་བཟང་སྣང་ཡང་ཞིབ་མོ་རུ་དཔྱད་ཚེ༎
ཚེ་སྲོག་དབུགས་རྒྱུན་གཅོད་པའི་གཤེད་མ་ལས་མི་འདུག
མི་བཟད་ཁ་བས་གཡོག་པའི་མཐོ་སྒང་གི་རི་རྩེར༎
ཕ་གཞིས་གོར་མོ་སྦྲ་ནག་ལྷགས་རླུང་གིས་སྐྱོད་ཅིང་།།
ལྷས་ན་ཏིང་འཛིན་སྒོམ་པའི་ནོར་ནག་གི་ཁྱུ་ལ༎
ཅེ་སྤྱང་དམར་བོས་ཉིན་མཚན་མཆོང་རྒྱུགས་འདི་ཨ་ཙ།།
སྔོ་ལྗང་རྩྭ་འཇམ་བྲོ་བ་ལྷོད་ལྷོད་དུ་མྱོང་བའི།
བལ་ལྡན་དཀར་ཆུང་ལུ་གུའི་དོན་སྙིང་གི་གསང་བར།།
སྤྲིན་པ་ཐར་ཐོར་འོག་ན་རིག་རིག་གིས་བལྟ་བའི།
ཤ་ཟན་གླག་མོས་བཞག་པའི་སྙིང་རླུང་དེ་ཞི་དཀའ།།
གླིང་བཞིའི་རྒྱལ་ཁམས་འགྲིམ་ལ་སྟོབས་རྩལ་གྱིས་སྙེམས་ཤིང་།།

བདེན་དོན་འཚེར་སྐད་སྒྲོག་པའི་འདོ་རིག་གི་རྟ་ཕོར༎
ཐར་མེད་ལྕགས་ཀྱི་སུམ་སྒྲོག་བསླུ་ཐབས་ཀྱིས་བརྒྱབ་པས།། མ་
རྩྭ་མེད་བྱང་ཐང་སྐྱ་བོར་འགུལ་མེད་དུ་ལུས་འདུག །
རང་ཁྱིམ་གྲུ་བཞིའི་ནོམ་རྫས་རང་ཉིད་ལ་དབང་ཕྱིར།།
འཇགས་མེད་ཟུག་སྐད་སྒྲོག་དང་མཆེ་གཙིག་གི་སྒོ་ཁྱིར  ེ
གྲག་མེད་དུག་མདའ་སྔོན་པོས་འཇབ་རྒོལ་ཞིག་ཐེབས་པས༎་
ཚོར་མེད་གཤིན་རྗེའི་འཕྲང་གི་འགག་སྒོ་ལ་བསྐྱལ་སོང་༎
ལོ་ཆུང་བྱིས་པར་སིམ་འཛུལ་རིམས་ནད་ཀྱིས་ཟིན་པས།།
སྨྲ་མེད་ལྐུགས་པའི་ཚུལ་གྱིས་ཕྱུགས་རྗེས་ན་ངུ་ཞིང་༎
ཕ་མའི་མགོ་ལ་བསླུ་བྲིད་མཆན་རྡོ་ཡིས་ཕོག་པས།  ོ་གཡུ
གདོད་མའི་ས་སྒྱེད་འགྲམ་ན་འཇིགས་ཞུམ་གྱིས་སྦས་འདུག །ཏ
བླ་མ་མར་བསོད་ཆེད་དུ་འདུར་རན་ཞིག་མ་རེད།། རབའི
དཔོན་པོས་ལྐོག་ཟས་ཟ་བཞིན་དགོད་སྐབས་ཤིག་མ་རེད།།
སློབ་མས་དུ་ཆང་སྤྱོད་དེ་རྩེད་ཁོམ་ཡང་མི་འདུག །
ཁྱིམ་གཞི་ཆུང་ངུའི་གོད་ཆག་གཞི་རྩ་ལ་དཔྱོད་དང་།།
ཚོང་བས་རང་མགོ་གཡོག་ནས་གཞན་ཡུལ་ལ་མ་སྐྱེལ།
འབྲོག་པས་རང་སྡེའི་ནང་ལ་མཚོན་གྲི་ཡང་མ་སྐོར།།

ཞིང་བས་རང་བདེའི་ཆེད་དུ་ཐམས་ཅད་ཅིག་མ་དོར།
ཕ་གཞིས་གོད་ཆག་སེལ་བའི་ཐབས་མཆོག་ལ་བརྩོན་ཅིག ། 
རིགས་རུས་འཁྲུལ་མེད་མི་ཡི་རིགས་སྲས་ཤིག་ཡིན་ན།
རི་ན་རི་དྭགས་རུ་རུའི་རང་གཤིས་ཀྱིས་མི་འོང་།
རིམ་པ་གོང་འོག་རང་རེའི་ལས་དོན་ལ་བརྩོན་ན།། 
རིམ་གྱིས་རང་ཅག་རང་བདེའི་རང་མལ་ཞིག་འཐོབ་སྙམ།།
༡༩༩༨༣༡༦ཉིན་པད་མ་རྫོང་དུ་བྲིས།
སྙན་ངག་པ།
འཇིག་རྟེན་གཏིང་ཚད་གཞལ་བའི་སྙན་ངག་པ།
འཆར་ཡན་མག་མོག་གི་གཅོང་རོང་དུ་ལྷུང་། 
ཕ་མས་བོར་བའི་བུ་ཕྲུག་ཇི་བཞིན།
ཟེར་སྒྲོས་རྫུན་མ་ཞིག་གི་བཤུལ་ལམ་དུ་ཞུགས་ཏེ།
ལས་མཁན་ཚོའི་བཤན་གྲི་ལ་ཐ་ཚིག་སྒྲོག
མནར་གཅོད། ཕྲག་དོག འགྲན་རྩོད་དང་རྒྱལ་ཕམ་མང་ས་ནས།
ཕུགས་བསམ་ལ་མུ་གེ་བྱུང་བའི་སྙན་ངག་པའི་སྨྱུག་རྩེར།
བྱ་ཁྱུ་ཞིག་གི་བདེན་དོན་ཡང་ཡང་བབས་ཀྱང་།མཐའ་མཇུག་གི་ལྷ་རྒྱལ་

དུས་རབས་ཉེར་གཅིག་པའི་སྙིང་གཏམ།
སུག་རིས་སུ་འགོད་མ་སྤོབས།
ཕ་རོལ་གྱི་གསང་བ་འཐུ་བའི་སྙན་ངག་པར།
རིགས་ཞེན་དང་བཤད་ཡམས་ཀྱི་སྙིང་རྩ་སྦོམ་རྐྱེན།
བསམ་གཞིགས་གང་མང་གི་སྣག་རྫོང་ནས༎
ཚེ་སྲོག་ཕྲ་མོ་བདེན་དཔང་ཁོ་ནའི་རྒྱབ་ལྗོངས་སུ་ཕུལ།
ན་ཟླ་ཚོ། ཚོར་བ་ཇི་འདྲ་བྱུང་།
སྙན་ངག་པས་ཨམ་གཙིགས་བསྡམས་ཏེ་ཡར་བཞེངས་དུས།
འཇིག་རྟེན་འདི་སྔ་མོ་ནས་འགྱུར་ཟིན་པས།
ཁོས་ཅི་ཡང་མ་ལོན་ལ། གང་ཡང་མ་ཐོབ།
ད་ལྟ་སྙན་ངག་པའི་རྣམ་ཤེས་འཁྱམ་པོས།
སྦམ་འཐུག་པའི་ཁ་བའི་ཡུལ་ལྗོངས་ཤིག་ནས་སྡུག་སྐད་འདོན་བཞིན་
འདུག
དངོས་གནས་མི་མ་ཤི་ན་རིག་རྒྱུ་མང་བ་བདེན།

རི།ཁྲོད་འགྲིམ་པའི་སྔོན་འགྲོ།
ཚངས་དང་ཁྱབ་འཇུག་ལྷ་ཡིས་མ་བསྐྲུན་ལས་ཀྱིས་བཞེངས་པའི་འཇིག་
རྟེན་འདིར།།
བདེ་སྡུག་རི་མོ་གཅིག་ཏུ་མ་ངེས་ཁེ་དབང་མི་མཉམ་འགྲན་རྩོད་རྒོད།།
གཅིག་ཟིན་གཉིས་ཤོར་འཁོར་བའི་བྱ་བཞག་ཆུ་ལས་ཆུ་བུར་བརྡོལ་བ་
བཞིན།།
ཞིབ་ཏུ་བསམ་ན་དགེ་སྦྱོང་ང་རང་རི་ཁྲོད་འགྲིམ་པའི་སྔོན་འགྲོ་དངོས༎།
སྟོད་ཕྱོགས་རྫ་རི་སྨུག་པོའི་མགུལ་ན་རང་བྱུང་བྲག་ཕུག་ཉམས་སུ་དགའ།།
རྫ་ཆབ་ལི་མའི་མཆོད་ཡོན་བཤམས་ཤིང་དྲུག་སྐྱེས་བུང་བའི་གཤོག་གླུ་
སྙན།།
ཙན་དན་ནགས་མའི་དྲི་བསུང་འཐུལ་ལེར་ཞིམ་མངར་སིལ་ཏོག་གཡུར་
དུ་ཟ།།
ཞིབ་ཏུ་བསམ་ན་དགེ་སྦྱོང་ང་རང་རི་ཁྲོད་འགྲིམ་པའི་སྔོན་འགྲོ་དངོས༎
གཡོ་འཕྲུལ་ཚོང་ཟོང་ལྷན་ཅིག་དར་བའི་དུས་རབས་ཉི་ཤུའི་བར་མཐའ་
ན།།
དམ་པའི་ཆོས་ལ་དད་པ་རབ་ཞན་རིགས་ཞེན་ལ་རྒྱ་ཡེ་ནས་བྲལ།
ལས་འབྲས་བསླུ་མེད་རྨོངས་དད་ལ་བརྩི་ལུགས་མེད་ཁྲིམས་ཀྱི་གཉའ་
ཤིང་ལྕི།།

ཞིབ་ཏུ་བསམ་ན་དགེ་སྦྱོང་ང་རང་རི་ཁྲོད་འགྲིམ་པའི་སྔོན་འགྲོ་དངོས།
བྱ་བཏང་མི་ལ་བཞད་པའི་རྡོ་རྗེ་སྐྱ་བཞིའི་གྲོང་ལ་ཐོལ་གྱིས་འཕུར༎
ཚོགས་དྲུག་མེ་ཏོག་རང་སར་གྲོལ་བའི་ཞབས་དཀར་བླ་མས་བཙན་ས་
ཟིན།།
སྐལ་ལྡན་རྒྱ་མཚོའི་རླུང་སེམས་ཕྲ་མོ་འོད་གསལ་དབྱིངས་སུ་ཁད་ཀྱིས་
འདྲེས༎
ཞིབ་ཏུ་བསམ་ན་དགེ་སྦྱོང་ང་རང་རི་ཁྲོད་འགྲིམ་པའི་སྔོན་འགྲོ་དངོས།
འདུལ་བའི་བཅས་ཁྲིམས་མར་མར་འགྲིབ་ཅིང་ངན་སྤྱོད་སྣ་དགུའི་འཕེལ་
ཁ་འགྲན།།
འཆད་རྩོད་རྩོམ་པའི་ངོ་མཚར་མི་བརྗོད་ཆེ་དགུའི་ངོ་སོ་བསྟོད་ལ་བྲེལ༎
ཚངས་སྤྱོད་རྣལ་འབྱོཪ་མཐའ་རུ་སྤྱུགས་པའི་དེང་དུས་དགོན་སྡེའི་
གཟུགས་བརྙན་འགར།།
ཞིབ་ཏུ་བསམ་ན་དགེ་སྦྱོང་ང་རང་རི་ཁྲོད་འགྲིམ་པའི་སྔོན་འགྲོ་དངོས༎
རྩྭ་ལྗང་གཡུ་ལོའི་འབོལ་གདན་འཇམ་པོར་ཏིང་འཛིན་བརྟན་པོའི་འཕྲུལ་
གྱིས་འཚོ།
འདབ་བརྒྱད་སྙིང་ག་ཆོས་ཀྱི་འཁོར་ལོར་བདེ་སྟོང་ལྷན་སྐྱེས་དྲོད་ཁོལ་
ལྡིང༌༎

གང་ཤར་རྡོ་རྗེའི་གླུ་དབྱངས་སྙན་མོར་སྟོང་གཟུགས་མཛེས་མས་རམ་བུ་
འདེགས།།
ཞིབ་ཏུ་བསམ་ན་དགེ་སྦྱོང་ང་རང་རི་ཁྲོད་འགྲིམ་པའི་སྔོན་འགྲོ་དངོས༎
གཅེས་ཕྲུག་གཅེས་མ་ཕྱུགས་སུ་བསྒྲུབས་ཤིང་ནང་དམེ་ཁྲག་གི་མཆོད་
པར་བརྩོན།།
གསེར་དངུལ་གཏེར་མཛོད་གཞན་ལ་བཙོངས་པའི་ཁེངས་སེམས་འཛུམ་
དཀར་ཤིག་སེ་ཤིག །
མདུན་སྐྱོད་དྲན་འཛིན་མུན་པས་གཡོགས་ཤིང་མཁྲེགས་འཛིན་མལ་ན་
ངུར་སྒྲ་མཐོ༎
ཞིབ་ཏུ་བསམ་ན་དགེ་སྦྱོང་ང་རང་རི་ཁྲོད་འགྲིམ་པའི་སྔོན་འགྲོ་དངོས།།
དབེན་གནས་དམ་པར་ཏིང་འཛིན་དཀྲོགས་པའི་གཡོན་མ་བཙན་པོའི་
བཀའ་བཀྱོན་མེད།།
ཆོས་བརྒྱད་རིན་ཆེན་ཕྱུར་བུར་འགུག་པའི་ཚུལ་འཆོས་མདའ་དར་གཡབ་
མོ་མེད།།
ཆེ་དགུའི་དཀཪ་ནག་ངོ་སྲུང་མི་དགོས་རིགས་མཐུན་ཕྲག་དོག་རླུང་
དམར་ཞི།།
ཞིབ་ཏུ་བསམ་ན་དགེ་སྦྱོང་ང་རང་རི་ཁྲོད་འགྲིམ་པའི་སྔོན་འགྲོ་དངོས།

སྙིགས་མའི་རང་མཚང་མཚོ་བཞིན་བརྡོལ་བས་འཇིག་རྟེན་ལས་ལ་ཡིད་
ཐང་ཆད།། 
རྣལ་འབྱོར་བྱེ་བའི་སྒོམ་སྒྲུབ་དྲན་པས་དྲན་འཛིན་རི་སྐྱེས་རི་ལ་དྲངས།།
ངེས་འབྱུང་གསེར་གྱི་མཁར་བར་བརྟེན་ཏེ་བླ་མའི་གདམ་ངག་གྱེར་
བཞིན་འགྲོ།།
ཕྱི་མའི་ཆེད་དུ་ཕྱི་ཕྱག་འཚལ་ཞིང་ཐོས་དོན་རྒྱུད་ལ་སྦྱོར་དུ་འགྲོ།།
༡༩༩༨༡་༦ཉིན་ཁྱུང་མགོན་ལྷུན་པོའི་རི་སུལ་དུ་བྲིས།
གངས་ལྗོངས་དུས་རབས་གསར་རྙིང་གི་
དགེ་སྐྱོན་མདོ་ཙམ་བརྗོད་པ།
ཁྲི་འབུམ་རྒྱུ་དཀར་འཁོར་བའི་གྲ་གཅིག་ན༎
རླུང་བགྲོད་གོ་ལ་ཆེན་པོའི་སྒལ་སྟེང་དུ།།
ལུགས་གཉིས་དཔལ་གྱིས་མཐོ་བའི་བྷོ་ཊའི་ལྗོངས༎
རྒྱལ་ཀུན་ཐུགས་རྗེ་གཅིག་ཟླུམ་འོད་ཀྱིས་སྲུངས།།
དུས་རབས་བུ་མོའི་དགའ་སྐྱོའི་ཟློས་གར་དང་།།་
དུས་བདག་དུ་མའི་སེམས་ཀྱི་འཕྲོ་འདུ་ལས།།
དུས་ཡུན་མི་རིང་བགྲང་བྱ་བཅུ་ཕྲག་འགར༎
དུས་ཚིགས་འགྲོས་ལས་མྱུར་བའི་འགྱུར་ལྡོག་མང༌།
སྔོན་ཞིག་རི་ཐང་ལུང་དཀྱོག་སོ་སོ་ན།།་

སྟབས་བདེའི་འཚོ་བར་རོལ་བའི་གངས་ཅན་པ།།
ད་ལྟ་རྐང་གཉིས་སུ་ཡིན་ཞལ་སྒོ་རུ༎
རྫོགས་མེད་གླེང་གཞི་གསར་བའི་ཆོ་འཕྲུལ་འཛིན་
དུས་རབས་སྔོན་གྱི་ཚེ།
རྒྱལ་བསྟན་དྲི་མ་མེད་པའི་རང་འོད་འབར།།
གསུང་རབ་འབུམ་ཕྲག་རང་གི་སྐད་ལ་བསྒྱུར།།
དགེ་འདུན་སྡེ་མང་ཆོལ་གསུམ་ཡུལ་གྲུར་སྤེལ།
ཟབ་གསང་ཆོས་སྒྲ་སྙན་མོས་ས་ཆེན་བཟུང༌༎
རིག་གཞུང་ཁྱིམ་པས་སློབ་པའི་སྲོལ་ཁ་ཉུང༌༎
ཁུ་སིམ་ལུང་ཁུག་རེ་རེར་མི་ཚེ་རྫོགས༎
རྒྱུན་སྤྱོད་བྱ་ལས་གང་ཡིན་མཆོག་ཏུ་འཛིན།། 
གསར་དར་འཕྲུལ་གྱི་རིགས་ལ་སྡང་མིག་གཡོ།།
བཅུ་ཕྲག་རིག་གཞུང་ཆོས་དགོན་གླིང་ན་དར།
འདི་ཕྱི་གཉིས་ལས་ཕྱི་མའི་བདེ་དོན་གཉེར།
གཤིས་རྒྱུད་བཟང་བོ་རྒན་གཞོན་ཀུན་ལ་ལྡན།།
དད་གསུམ་སྙིམ་པར་མཆོད་པའི་མེ་ཏོག་བསྐོར།༎
རོང་བས་དུས་བཞིར་སོ་ནམ་ལས་ལ་འབད།།
འབྲོག་པས་སྣ་གསུམ་ཕྱུགས་ཀྱི་རྨིག་རྗེས་བསྙེགས།

སྒང་དྲུག་རུ་བཞིར་ཚོང་ལ་འགྲིམས་ཙམ་གྱིས།༎
ཕ་ཤུལ་བུ་ཡིས་ཟིན་པའི་ཚད་དུ་བརྩིས།།
རྒན་དར་གཞོན་གསུམ་སེམས་ལ་གཞན་ཕན་རེ།།
གསར་འགྲོགས་ཨ་གསར་མི་ཆེ་གཤིས་ཀ་རེ།།
གསར་བྱུང་ཤེས་རིག་མི་སློབ་བརྟན་སེམས་རེ།།
ཀུན་ལ་དགྲ་འགོག་མི་ཤིགས་སྙིང་སྟོབས་རེ།།
མཁས་པའི་མཚན་སྙན་འཐོབ་པ་ཤིན་ཏུ་དཀའ༎
ཐོབ་ཚེ་མདོ་སྔགས་རིག་གནས་ཀུན་ལ་མཁས།།
ལོ་པཎ་གང་ཡིན་སྣ་ཚོགས་སྐད་ལ་བྱང༌།།
དོན་ལྡན་གསུང་རྩོམ་བྲག་རིའི་སྤུན་དུ་བརྩིགས།༎ 
སྡེ་དཔོན་བླ་དཔོན་མང་བོ་རང་མཐོང་ཆེ།།
ལུགས་གཉིས་བྱ་བར་རྨོངས་ཀྱང་གཡོ་སྒྱུ་ཆེ།།
ཐོབ་དང་ཐམ་གའི་ཆེད་དུ་གཏོང་ཕོད་ཆེ༎
བུ་ལོན་ལྕི་མོ་ཕྱི་རབས་མི་ལ་བཞག །
གཞན་ལ་བཙན་འཛུལ་མི་བྱེད་བྱམས་སེམས་ཆེ༎
ཕུ་ནུ་ནང་ནས་མི་འཁྲུག་མཐུན་སྒྲིལ་ཆེ། 
སྔོན་ཐོན་མི་ལ་འགྲོགས་པའི་དུས་ཡུན་ཐུང་༎
སྤྱི་ཚོགས་གོང་འཕེལ་གཏོང་བར་མཁྱེན་རྒྱ་ཐུང༌།། 
ཁ་ཅིག་རང་དོན་གཅིག་བུར་སྤར་འཐམ་བྱས༎
འགའ་རེས་ཕྱི་མ་ཁོ་ནའི་དོན་ཙམ་གླེང་།།

ཕལ་ཆེར་གཉིས་མེད་ངང་དུ་མི་ཚེ་ཟད།།
བསྒྱུར་མེད་གཤིས་ཀ་དེ་ལ་སྐྱོ་བ་འཕེལ༎
དབྱིན་ཇིའི་འདྲེ་དམག་ཁྲི་ཕྲག་དུ་མའི་དཔུང༌༎
གངས་རིའི་དཔའ་རྒོད་འགའ་ཡིས་ཐོལ་གྱིས་བཀག །
དཔའ་བོའི་གྲགས་པ་གླིང་བདུན་རྩེ་མོར་བསྐྱོན།།
ཕྱི་རབས་བུ་ལ་ལོ་རྒྱུས་དྲན་ཤིང་བཞག །
འདས་པའི་ལོ་རྒྱུས་མཐོངས་ཡངས་ལྷ་ལམ་ན།།
ལེགས་ཉེས་སྤྲིན་གྱི་འདུ་འགོད་ཆེས་མང་ཡང༌།
དུས་རབས་དེ་དང་དེ་ལ་ཆ་བསྡུར་ཚེ༎
མི་མཆོག་མི་དམན་སྟབས་བདེའི་འཇིག་རྟེན་ཞིག །
དུས་རབས་ཉི་ཤུ་བར།
དབང་ཕྱོགས་ཉི་མའི་དམར་འོད་གངས་ལ་ཕོག ། ་
སྐྱིད་པའི་མལ་དུ་གཟིམས་རྣམས་སངས་པར་བྱས།།
འཇིགས་ལྡན་ཁྲུང་ཁྲུང་ལྷོ་ཡི་རི་ལ་འཕུར༎
ཆོལ་ཆུང་པད་མའི་འདབ་ལོ་ལྷག་གེར་འཛུམ། ངང
ཐེ་ཚོམ་དཔྱང་ཐག་འཛིན་རྣམས་མལ་སར་ལྷུང་༎
དགའ་བའི་དགོད་སྒྲ་འབྱིན་རྣམས་རི་ལ་འཛེགས༎
གངས་རིའི་མུ་ཏིག་བཀྲམ་པའི་ཞིང་ཁམས་སུ།།

གནམ་ས་བླ་འོག་བསྒྱུར་འདྲའི་འཕོ་འགྱུར་བྱུང་། ལ
སྔོ་ལྗང་རྩྭ་ཐང་ཡངས་པོར་གྲོང་ཁྱེར་བསྐྲུན།
མི་རིགས་མང་བོ་མ་བོས་གཅིག་མཐུན་འདུས༎
ཐམས་ཅད་འདི་ན་དགའ་བདེར་ལོངས་སྤྱོད་དུས༎ ག་ག་ག་
རང་རིགས་ཡར་ཡར་ལུང་བའི་ཕུ་ལ་བྲོས།།
སྔོན་ཚེ་ལྷ་ཚོགས་འདུ་བའི་མཁའ་ལམ་ན།།
ད་ལྟ་མིས་བཟོས་གནམ་གྲུས་གཤོག་འགྱུར་ངོམ།། 
ལ་ལུང་ཡུལ་གྲུར་ལམ་གྱི་དཔལ་བེའུ་བཟོས།། 
ཁྲི་འབུམ་རླངས་འཁོར་དུང་སྒྲས་ལྷིང་འཇགས་དཀྲོགས༎
རིག་གཞུང་ཁྱིམ་པས་མི་སློབ་སྲོལ་ངན་དག །
མིང་གི་ལྷག་མར་བྱས་པའི་དགེ་མཚན་ལས། 
ཆེ་འབྲིང་ཆུང་གསུམ་སློབ་གྲྭ་སོ་སོ་ན༎
བོད་རིགས་གཞོན་ནུ་ཕོ་མོའི་སློབ་སྒྲ་སྙན༎
མཐོ་སྒང་འདི་ན་སྣ་ལྔའི་གཏེར་ཁ་མང་༎
ང་ཅག་ཕངས་མེད་སྦྱིན་པའི་ལས་ལ་དཔའ།། 
ཁོ་ཚོ་ངལ་མེད་སྐྱེལ་འདྲེན་ལས་ལ་མཁས།།
ས་བཅུད་བཟང་བོའི་རང་མདངས་ཉིན་རེར་ཡལ།།
བོད་རིགས་འགོ་འདྲེན་བོད་ཀྱི་སྐད་ལ་རྨོངས།། 
བོད་རིགས་སློབ་མ་བོད་ཀྱི་ཡི་གེར་རྨོངས༎
བོད་མི་ཕལ་ཆེར་ཚན་རྩལ་རིག་པར་རྨོངས།།

དུས་རབས་ཉེར་གཅིག་པའི་སྙིང་གཏམ།
རྨོངས་གསུམ་ཁུར་བོ་འདི་ཡིས་རྗེས་ལུས་ཐེབས།
ཚན་རིག་བུ་མོ་དགོན་སྡེར་འགྲོ་དབང་མེད། 
སྲོལ་རྒྱུན་རིག་གནས་སློབ་གྲྭས་མཁོ་མེད་སྨྲ༎ 
ཚ་གྲང་འགལ་བ་འཐབ་པའི་བར་གསེང་ནས།
ཕྱོགས་ལྷུང་སྒྲ་སྐད་དྲག་པོས་མཐོ་སྒང་བསྐྱོམས།
བློ་རིག་འཇའ་ལས་བཀྲ་བའི་གཞོན་སྐྱེས་འགའ།
བཅུ་ཕྲག་རིག་གཞུང་ཁོ་ནས་མ་ཚིམ་པར།། 
ལྷོ་ནུབ་རྒྱལ་ཁབ་མང་བོའི་ངོ་མཚར་གཞུང༌།། 
རྣམ་དཔྱོད་མཛོད་དུ་སྤུངས་པ་གངས་རིའི་རྒྱན།། 
བྷོ་ཊའི་ཕུལ་བྱུང་གསང་བའི་མདོ་རྒྱུད་གཞུང་། 
རྙེད་གྲགས་ཕྱིར་དུ་ངལ་བརྒྱས་ཕར་ལ་བསྒྱུར།། 
རྩིས་དངོས་རྫས་སོགས་ཉེར་མཁོ་ཤེས་བྱའི་ཚོགས༎ 
ཕྱིར་ལ་མ་བསྒྱུར་ང་ཚོས་གཞན་སྐད་སྤྱོད།།
རྣམ་དག་ཚད་མར་གྲུབ་པ་ཟས་གཙང་བསྟན།།
བཤད་སྒྲུབ་འོ་མའི་ཆུ་གཏེར་གཡས་སུ་འཁྱིལ།
བཀྲ་ཤིས་སྣ་ནག་མ་ཡི་བྱུང་བ་བཞིན།།
ལྟར་སྣང་སྤྲེའུའི་རིགས་ཀྱང་མང་དུ་འཕེལ༎
གསར་རྙིང་སྙན་ངག་འཕྲད་པའི་རྟེན་འབྲེལ་ལས༎
རྒན་གཞོན་སྟོང་ཕྲག་བར་དུ་མེ་སྟག་མཆེད༎
འབངས་ཀྱི་བདེ་སྡུག་མི་སེམས་དཔོན་པོ་དང་།། 

འདི་རྣམས་ཕན་ཚུན་འགྲན་པ་བཞིན་དུ་འཕེལ།།
སྔོན་བྱོན་མེས་པོའི་མཛད་རྗེས་གང་ཡིན་ཡང་།།
བག་འཁུམ་མཁྲེགས་འཛིན་ཁོ་ནས་ཁྱབ་ཅེས་གླེང་།།
དེང་འདིར་བྱིས་པའི་ལབ་རྡོལ་ཙམ་ལ་ཡང་།།
ངོ་མཚར་གསར་གཏོད་ལྡན་ཞེས་གསེང་མཐོར་སྒྲོག ། 
སློབ་ཆེན་ཞིབ་འཇུག་རྫོགས་པ་ཕལ་མོ་ཆེས།།
རྒྱ་ཡིག་དབྱིན་ཡིག་མ་ཤེས་ས་མཐར་སྤྱུགས།༎
ཕྱི་ནང་རྒྱུ་རྐྱེན་དུ་མ་མཐུ་བཙན་པས༎
བོད་ཀྱི་སྐད་ཡིག་རྒྱ་མཚོའི་ཁ་བར་བརྩོན༎
མདུན་སྐྱོད་ཐུབ་མིན་སློབ་གསོར་རག་ལས་ཆེ།།
དེང་འདིར་སློབ་གསོ་གང་སྤེལ་གཞན་གྱི་སྐད།།
རོང་འབྲོག་བོད་མིས་ཤེས་པ་རང་སྐད་ཙམ།།
འགག་འཕྲང་འདི་ནས་གླེན་རྟགས་རུམ་གང་ཉོས།
འདྲེན་བྱེད་ཡུལ་ན་མཛེས་པའི་དགའ་སྟོན་བསྟར།།
སྒྲ་འཛིན་སིམ་པའི་དབྱངས་སྙན་དེ་ལས་མང་།། 
གཞན་དག་ཟླ་བའི་གོ་ལར་འཕུར་བའི་ཚེ༎
ང་ཚོ་གཡག་རྒན་རྒྱབ་ན་སྣང་བ་སྐྱིད།།
འཛམ་གླིང་དཔལ་འབྱོར་རྒྱས་པའི་རླབས་ཤུགས་ཀྱིས།
ལྗོངས་འདིར་སྣ་ཚོགས་འཕྲུལ་འཁོར་གཏེར་བཞིན་བརྡོལ།
ངར་འཛིན་མུ་ཁྱུད་ཕ་མཐའ་མ་རྙེད་པར།།

ངས་རབས་ཉེར་གཅིག་པའི་སྙིང་གཏམ།
འཇིག་རྟེན་ཁམས་ལ་རེའུ་མིག་དགུ་འཁྱིལ་བྲིས།།
རྩྭ་སའི་འཁྲུག་རྩོད་སློང་བར་སྙིང་སྟོབས་ལྡན།།
ནང་མི་ཕུང་དཀྲུགས་བྱེད་པར་བློ་རིག་ལྡན།
བུ་ཕྲུག་སློབ་གྲྭར་མི་སྐྱེལ་མཁྲེགས་འཛིན་ལྡན།།
ནོར་འཁྲུལ་འགལ་མེའི་འཁོར་ལོ་ཡུག་ཡུག་འཁོར།།
མཇུག་ཏུ་ཞུ་བ།
ཕུ་ནུ་ཕན་ཚུན་འཁྲུག་པ་དཔའ་བོ་མིན།།
རང་གི་སྐད་ཡིག་དོར་བ་གསར་གཏོད་མིན།།
གཞན་ནོར་ཁོ་ནར་འཐམ་པ་མཁས་པ་མིན།།
འབངས་ཀྱི་བདེ་སྡུག་མི་སེམས་དཔོན་པོ་མིན། ལོ་
བྲག་སྲིན་མ་རྒྱུད་གཅིག་ལས་རབ་མཆེད་ཅིང་།།
སཱ་ལའི་སྨན་ལྗོངས་ཕྱུག་མོར་ལས་ཀྱིས་བསྡུས།།
ད་ནི་མཐུན་སྒྲིལ་གསེར་གྱི་ཟམ་པ་སྐྲུན།།
སྔོན་ཐོན་མི་རིགས་གྲལ་དུ་ཐོལ་གྱིས་འགྲོ༎
དུས་རབས་གསར་བར་གངས་རིའི་ཞིང་ཁམས་འདིར།།
སྔར་མེད་འཕོ་འགྱུར་སྣ་ཚོགས་བྱུང་མོད་ཀྱང༌༎
སྔོན་ཐོན་གཞན་གྱི་དཔལ་ལ་བསམ་བྱས་ན།།
ཤུགས་རིང་དགུ་རྩེག་འཐེན་པའི་གནས་སུ་མཆིས།།

སྒང་དྲུག་རུ་བཞིས་བཟུང་བའི་ཡུལ་གྲུ་ན༎
རང་རིགས་དཔོན་དང་མཁས་པ་གྲངས་མེད་པས།།
ཐམས་ཅད་སློབ་གསོའི་ལས་ལ་འབུངས་གྱུར་ན།།
རྗེས་ལུས་ཞྭ་ནག་འདོར་བར་དཀའ་བ་ཅི།། ོར་ཆ་
བློ་དང་བརྩོན་པའི་གཡུ་རལ་གཟེངས་མཐོ་ཞིང་།
སྙིང་སྟོབས་གཤིས་སུ་རྫོགས་པའི་གངས་ཕྲུག་དག ། 
དུས་རབས་ཉེར་གཅིག་སྐྱ་རེངས་གསར་བའི་ཁྲོད༎
རྟོགས་སད་གད་རྒྱངས་སྒྲོག་པར་བརྩོན་ལེན་བྱོས༎
༡༩༩༨༩༡༣ཉིན་ཆོས་སྡེ་ཆེན་པོ་སྐུ་འབུམ་བྱམས་པ་གླིང་ནས་
ཁྱེའུ་དཀར་བོ།
ཡོད་ཚད་ལ་ཡིད་ཆེས་བརྟན་པ་ང་ཚོས།
རྟགས་མཚན་དང་རྨི་ལམ་སྒྲིག་བཞིན།
མངོན་རྗེས་ཀྱི་ཚད་མས་གཞལ་བཞིན།
ཁྱོད་རང་བཙལ་ཞིང་ཁྱོད་ཉིད་རྙེད།
གསང་བའི་སྒེའུ་ཁུང་ལས་འབོད་བརྡ་བྱིན་ཚེ།
སྣེ་མི་གསལ་བའི་དྲ་བས་གཡོགས་ཟིན། 

ཁྱེའུ་དཀར་བོ། 
ཁྱོད་སྐྱེས་པ་མི་སྔ་ཡང་གྲགས་པ་སྔ་སོང་།
སེམས་ངོ་མཟིན་པ་ཁྱོད་ཀྱིས།
ཚིག་གཅིག་མ་བཤད་ལ་གོམ་གང་མ་སྤོས་མོད།
ཡུན་ཚད་མེད་པའི་དགའ་འབོད་དེའི་མཇུག་འབྲས།
ངས་ཡང་བསྐྱར་བརྗོད་མི་འདོད།
ནག་ཐིག་མིན་པའི་ནག་ཐིག་ཁྱོད།
གླིང་འདིར་ཆེས་ཆུང་བའི་སྒོམ་པ་ཞིག
ཁོར་ཡུག་མི་གསལ་བའི་སླེའུ་ནང་དུ་ནར་སོན་དགོས་པ།
གླིང་ག་ཆུང་ཆུང་འདིའི་ལས་དབང་རེད།
ཁྱེའུ་དཀར་བོ།
ཐུགས་སྐྱོ་མ་གནང༌།
འཇིག་རྟེན་ཞིག་གི་བྱིས་པ་ཡོད་ཚད་ཁྱོད་ལ་དགའ་བས།
ཐབས་བརྒྱ་ཇུས་སྟོང་གིས་གསེར་ཟམ་བསྐྲུན་ཏེ།
ཡུན་མི་རིང་བར་ཁྱོད་ཕ་གཞིས་སུ་བསུ་ངེས།
ཡོད་ཆེས་གནོང་དང༌།
ང་ཚོར་ཡོད་པ་འགྱུར་མེད་ཀྱི་སྙིང་སྟོབས་ཡིན།
༡༩༩༨༤༣་ལ་བླ་བྲང་བཀྲ་ཤིས་འཁྱིལ་དུ་བྲིས།

མེད་པ་སུམ་ཅུའི་མིག་ཆུ།
(མི་བསད་རྟ་རྨས་ཀྱི་ཁྲག་དྲི་རྒྱུན་མི་ཆད་པའི་ལྷ་སྡེ་དང་ཨ་རིག་
གཉིས་ཀའི་ནང་འཁྲུག་སྐྱོ་གར་ལ་ཆེད་དུ་བྲིས)
གནམ་ས་བསྣོལ་མར་འདྲེས་པའི་བྱང་གི་ཆ།། 
མཁའ་དབུགས་དྭངས་གཙང་རྒྱུ་བ་མཐོན་པོའི་སྒང་།། 
གངས་ལྗོངས་མདོ་སྨད་སྐྱིད་པའི་ཕ་ས་ལ། 
ཀྱི་ཧུད་ནང་འཁྲུག་ཁྲག་གི་ལྟེང་ཀ་འཁྱིལ།། ཆ་ལ་ནས་ལ
མདུན་ལྗོངས་རིང་མོར་གཟིགས་པའི་འདྲེན་བྱེད་མེད།
རྗེས་ཕྱོགས་ཐོབ་ཤོར་གང་འབྱུང་བསམ་གཞིགས་མེད།།
རྩྭ་ཆུ་རང་ལ་དབང་མིན་ཞིབ་དཔྱོད་མེད།།
མ་བརྟགས་བྱུང་རྒྱལ་ཀུ་ཅོས་གནམ་ས་གཡོས།།
ཆུ་འདི་ང་ཚོའི་ཡིན་པར་ཐེ་ཚོམ་མེད།།

དུས་རབས་ཉེར་གཅིག་པའི་སྙིང་གཏམ།
ས་དེ་ཁྱོད་ཚོའི་མིན་པར་རྩོད་པ་མེད།།
བདེན་ལུགས་འབུམ་ཕྲག་བགྲངས་པའི་དགོས་པ་མེད།།
དཔའ་རྒོད་སུ་ཡིན་གཡུལ་གྱིས་འབྱེད་དོ་སྐད།།
རིགས་རྒྱུད་གཅིག་ལས་མཆེད་ཀྱང་འཛེམ་དོགས་མེད།།
ཕུ་ནུ་ཕན་ཚུན་བར་ལ་གུ་ཡངས་མེད།།
ཆུང་མ་ཡུག་སར་ལུས་ཀྱང་འགྱོད་པ་མེད༎
གླེན་པའི་ཀུ་སྒྲ་གཅིག་གིས་ནང་འཁྲུག་བསླངས༎
ཕྱི་ནས་བརྙས་བཅོས་བྱས་ཀྱང་འཁང་ར་མེད།།
ནང་གི་རྩྭ་ཆུ་རྩོད་པར་མུ་མཐའ་མེད།།
གཞན་གྱིས་ལྟད་མོ་བལྟས་ཀྱང་ངོ་ཚ་མེད།།
སྤྱང་ལྟོགསལུག་ཁྱུར་འདྲེས་ལྟར་ཧོལ་རྒྱུགས་བྱས༎
གནད་ལ་ཐུག་ཚེ་ལས་འབྲས་སེམས་ན་མེད།།
ཡི་གེ་དྲུག་མའི་བཟླས་བརྗོད་ངག་ལ་མེད།།།ཁ་ཆ་ལ
བོད་མིའི་གཤིས་རྒྱུད་བཟང་བོ་གཞི་ནས་མེད།།
ལོ་ཟླར་མཐུད་དེ་ནང་འཁྲུག་འཁོར་ལོ་བསྐོར།། 
བླ་མས་བཀའ་ནན་ཕབས་ཀྱང་ཡ་ལན་མེད།།

དུས་རབས་ཉེར་གཅིག་པའི་སྙིང་གཏམ།
བཙུན་པས་མཐེ་བོང་བསྟན་ཀྱང་ཕྱིར་འཐེན་མེད༎
རྒན་པོས་མིག་ཆུ་འཐུངས་ཀྱང་ངོ་སོ་མེད།།ད
མདའ་དང་མདུང་མོའི་རྩེ་ནས་མེ་སྟག་མཆེད།། འབ
མི་རོ་ཐང་མར་བརྡལ་ཀྱང་ཚིམ་སྣང་མེད༎
མི་ཁྲག་ཤག་ཤག་བབས་ཀྱང་ཞེད་སྣང་མེད༎
ངུ་སྐད་བྲག་ཅར་འཁོར་ཡང་སྙིང་རྗེ་མེད།།
གཅིག་ལན་གཉིས་གསུམ་གསོད་པར་རེ་ལྟོས་འཆའ།
སྦྲ་ནག་གྲུ་བཞི་བརྒྱ་ལ་ཁྱིམ་བདག་མེད།།
བུ་ཆུང་ལོ་བརྒྱད་སྟོང་ལ་ཕ་ལོ་མེད།།
བོད་མི་འབུམ་ལ་སྤྲོ་བའི་འོད་སྣང་མེད།། ང་
སྡུག་བསྔལ་རྒྱ་མཚོའི་ཀླུང་ལས་སྐྱོབ་མཁན་སུ།།
གོང་ན་བཙན་པོའི་ཁྲིམས་ཀྱིས་གནོན་མཁན་མེད།།
བར་ན་དྲང་མོའི་གཟུ་ཡིས་བསྡུམས་མཁན་མེད།།
འོག་ན་སེམས་བཟང་བསླབ་བྱ་གཏོང་མཁན་མེད།། ཀ་བ
མེད་པ་གསུམ་གྱི་བར་ནས་ཉམས་རྒུད་ཐེབས །།
འགའ་རེར་སྐྱོབ་འདོད་ཆེ་ཡང་ནུས་པ་མེད།།

ལ་ལར་ཕན་སེམས་ཚེ་ཡང་ཁེ་དབང་མེད།།
ཕལ་ཆེར་སྐྱོ་གདུང་ཟབ་ཀྱང་བྱ་ཐབས་མེད།།་ཆག་
ཀྱི་ཧུད་བོད་རིགས་འབྲོག་པའི་ལས་སྐལ་འདི།
མཐོན་པོའི་ཁྲི་ལ་འགྱིང་བའི་དཔོན་པོ་དང༌།།
མི་རིགས་ལ་རྒྱ་གླེང་བའི་མཁས་པ་དང་།། 
སྐྱིད་པོའི་འཚོ་བར་རོལ་བའི་ལས་བྱེད་ཚོགས༎
ཁྱོད་ཚོའི་དབང་བོའི་སྒོ་ཀུན་འགགས་སོ་ལོ།།
སྟོང་ཕྲག་ལོ་ལ་མཆོད་པའི་ལྷ་ཚོགས་དང༌།༎
སྟོང་གསུམ་ཟིལ་གྱིས་གནོན་སྐད་གྲུབ་དབང་དང་།།
སྟོང་སྡེ་ཁྲི་སྡེའི་ཁྲིམས་བདག་གཤེད་མའི་ཚོགས།།
ད་ལྟ་མཐུ་དང་ནུས་པ་གང་དུ་བྲོས༎
རྩྭ་རྐང་གཅིག་གི་ཡོང་འབབ་མེད་ན་ཡང་།།
གཅེས་སྲོག་འབེན་དུ་འཇོག་པའི་སེམསམེད་ཚོ།
ད་ནས་ནང་དམེ་ཁྲག་རྒྱུན་མ་བཅད་ན།།
གངས་རི་དཀར་བོའི་རང་མདངས་ཡལ་ལ་ཉེ།།
༡༩༩༩༡་༢༣ ཉིན་སོག་པོའི་རྩྭ་ཐང་ཞིག་ནས་བྲིས།

ཕྲག་དོག
གནས་སྐབས་ཀྱི་སེམས་འགྱུ་དམར་ནག་མས།
དུང་མདོག་གིས་འཚེར་བའི་ཕུན་ཚོགས་གསོན་པོ།
ཡོད་ཚད་ཁྱུར་མིད་གཏོང་འདོད་པ་ཁྱོད་ཀྱི་གཤིས་ལུགས་ཡིན་ཀྱང་།
རང་ཉིད་ལ་ཐོབ་པའང༌།
ནོངས་འགྱོད་དང་དམོད་ཚིག་གིས་གྲུབ་པའི་འཇིག་རྟེན་ཞིག
༡༩༩༧༦༡༠ ཟི་ལང་དུ་བྲིས། 
དུགས།
རིག་གསརགྱི་འདྲེ་རླུང་།
(སྡུག་མྱོང་གྲྭ་རྒན་ཞིག་གི་ཞལ་བརྡར་ཉན་རྗེས་བྲིས)
བྱང་ཕྱོགས་ཆོས་ལྡན་མི་ཡི་རྒྱལ་ཁམས་འདི།
འཚེ་བྲལ་ཞི་བསིལ་དཔལ་གྱིས་ཉེར་བསྐྱངས་པས།
བགྲང་བྱ་འབུམ་ཕྲག་བརྩེགས་པའི་གཞལ་ཡས་ན།།
 རིག་གསརཞེས་པ་རིག་གནས་གསར་བརྗེ་ཡི་བསྡུས་མིང་ངོ་།

རང་མཚན་ཐུབ་པའི་གཟི་འོད་ཉམས་པ་མེད།།
དུས་རབས་ཉི་ཤུའི་ཕྱེད་ཀ་རྫོགས་དང་ལྡན།།
དུས་འགྱུར་རིག་གསར་འདྲེ་རླུང་ཐོལ་གྱིས་འཕྱུར༎ ཡག་
དུས་ཡུན་མི་ཐུང་ལོ་བཅུའི་ཟིང་འཁྲུགགིས༎
འོག་ཕྱོགས་རྡོ་རྗེའི་འཇིག་རྟེན་ལྗོངས་འདིར་བསྐྲུན༎
རིག་གསརསྲིན་མོ་ཤ་ཟན་སྔོ་ནག་མས༎
ཕྲེང་འཛིན་འབུམ་གྱི་ཁྲག་དྲོན་ཡུར་དུ་དྲངས།།
དོན་ལྔ་སྣོད་དྲུག་བཤམས་ཏེ་ཚོགས་འཁོར་བསྐོར༎
རུས་པའི་གདན་དཀར་སྟེང་ན་ཧབ་དགོད་མཐོ༎
རྒྱལ་བའི་བསྟན་པ་སྔོ་བསངས་ནམ་མཁའི་མདངས།
གཞན་དུ་བསྒྱུར་འདོད་བྱིས་པའི་བློ་ཡིན་ཡང་༎
ནག་ཕྱོགས་ཤར་རླུང་བཙན་པོའི་འདུ་འགོད་ཀྱིས༎
སྒྲིབ་དང་བྲལ་བའི་སྣང་བ་ཅིར་ཡང་འཆར༎
རིན་བྲལ་རིན་ཆེན་གཏེར་མཛོད་མེ་ལ་བསྲེགས།།
གསུང་རབ་གསུང་འབུམ་མ་ལུས་རླུང་ལ་སྤུར།
འདུ་ཁང་ལྷ་ཁང་ཡོད་ཚད་ས་ལ་བརྡབས༎

གསེར་སྐུ་དངུལ་སྐུ་ཐམས་ཅད་ཆུ་ལ་འཕངས།།
ཁྲིམས་ལྡན་དགེ་སློང་བཙན་གྱིས་སྐྱ་སར་ཕབས།
གུས་ལྡན་གཞོན་ནུར་ངན་སྤྱོད་སྣ་དགུ་བསླབས༎
རྨོངས་རྟུལ་ཁྲེལ་འདས་ཡོད་ཚད་ངོ་སོ་བསྟོད། 
འཇིག་རྟེན་མི་ཆོས་གཙང་མ་ལུགས་ལྡོག་བྱས།
ཡོད་ན་ཕྱུག་བདག་མིང་གིས་ངོ་རྒོལ་དམར།།་
མེད་ན་ཏ་ཀྲེརསློབས་ཟེར་དགག་ཁྲིད་བཙན།། བྱ
བཅུ་ཕྲག་རིག་གཞུང་རྔ་བཅད་རྔོག་ལོ་བྱས།
རི་ཆུ་ལབ་ཙེ་སོགས་ལ་ཞྭ་ནག་གཡོག །
བྱམས་ལྡན་བླ་མ་མུན་པའི་བཙོན་ལ་བཅུག །
མཁྱེན་ལྡན་མཁས་དབང་སྐྱག་ལུད་བྲན་དུ་བཀོལ།།
དཔྱོད་ལྡན་དཔོན་པོ་མཐོན་པོའི་གཡང་ལ་བཏགས།
བརྩེ་ལྡན་ཕ་མ་འདུར་རྒྱུགས་གཡོག་ཏུ་ཁྲིད།
ཨ་ཁུའི་དབུ་ལ་ཞྭ་ནག་དགུ་བརྩེགས་བསྐོན།།
ཨ་ཞང་ལུས་ལ་ལྕག་ནག་དགུ་བྲབ་བྱས།།
ཨོ་ལོའི་སྙིང་ལ་འཇིགས་སྐྲག་དགུ་འཕར་བསྣམ།

དུས་རབས་ཉེར་གཅིག་པའི་སྙིང་གཏམ།
ཨ་ཙི་རིག་གསརརླུང་ནག་གདུག་རྩུབ་ཆེ།།
ཆོས་ནོར་ལོངས་སྤྱོད་ལྷ་འདྲེའི་རྒྱུ་ཆ་ཞེས༎
ཀི་ཅོས་གནམ་ས་གཡོ་བཞིན་འབྱུང་བཞིར་བསྟིམས༎
ས་རྒོད་བསློགས་པས་ལྟོགས་སྐོམ་མ་སེལ་བར།།
ཡི་དྭགས་རྒྱལ་ཁམས་ལྟད་མོ་དངོས་སུ་མྱོང་།།།རྩེ
འཕོངས་ཚོས་བལྡགས་པ་རྒྱན་དུ་རློམ་པ་འགས།།
ཆུ་སྣ་གར་ཁྲིད་རང་གཤིས་སྟོན་བཞིན་དུ།།
ཕ་རྒན་བསད་པའི་དམར་ནག་ཁྲག་གི་གོས།།
འདུ་ཚོགས་ཁྲོམ་པའི་དབུས་སུ་ངོམ་སོ་བྱས།།
འཆི་བདག་ཡིན་ཞེས་རྭ་ཅན་མ་བྱུང་ལ།
འདྲེ་གདོན་ཡིན་ཞེས་མཆེ་བ་མ་གཙིགས་ཀྱང་།། ང་
དགའ་རབ་བྱིན་རླབས་ཟབ་པའི་དཔུང་ཚོགས་འདིས༎
ཡངས་པའི་རྒྱལ་ཁམས་ཆེན་པོ་བར་མེད་དཀྲུགས༎
རིག་གསརདག་པའི་ཞིང་ལ་སླེབས་སྣང་ཤར།།
ཡོད་ཚད་རང་ལ་དབང་འདོད་དགའ་སྣང་ཤར།། 
རང་གི་གྲིབ་མར་བལྟས་ཏེ་འཇིགས་སྣང་ཤར།།

བྱས་བྱས་ལས་ཀྱི་མཐའ་མར་བདག་ཉིད་ཕམ། 
ལོ་སྟོང་བསགས་པའི་ཆོས་ནོར་རིག་གནས་སོགས།། 
ལོ་བཅུའི་ཟིང་འཁྲུག་དམར་བོས་ཁྱུར་མིད་བཏང་། ་
ལོ་རྒྱུས་བསུབ་ཏུ་མེད་པའི་རྡོ་རིང་འདི།།
ལོ་རབས་དྲུག་ཅུའི་༧ནང་དུ་དངོས་སུ་བསླངས།།
རིག་གསརཚེར་མའི་འཇིག་རྟེན་གྱི།
རྣམ་པ་ཁོ་བོས་མ་མཐོང་ཡང་།།
སྡུག་མྱོང་རྒན་པོའི་ཞལ་སྒོ་ན།།
ཆ་ཙམ་མ་ཉམས་གསལ་ལེར་གནས།།
མཛོད་དགེ་གླིང་དཀར་སྟོད་དུ་བྲིས།
ལོ་སར་ཚེས་གཅིག—ཁྲུང་ཁྲུང་།
སྐྱ་རེངས་དང་སྐྱ་རེངས་མཐུད་པའི་སྣེ་མོ། ཌའུ་ཁང)
སྲོད་དུས་དང་སྲོད་དུས་བརྩེགས་པའི་ཁུགས་པ།
ཉི་མའི་རང་འགྲོས་གཅིག་ལ་བཞི་ཤད་བཀོད་ཅིང་། །

གོ་ལས་ཉི་དཀྱིལ་ལ་མུ་ཁྱུད་བྲིས་ཟིན་པའི་དེ་རིང་། 
རི་ལུང་ཤོད་གསུམ་སྔར་ལྟར་ཁ་བ་དང་འཁྱགས་རོམ་གྱིས་བསྡམས།
ན་ཟླ་ཚོས་ཞབས་རྗེས་ཁ་བར་འདེབས་བཞིན།
ཐོག་མ་མི་རྙེད་པའི་རྫི་གཞས་ཀྱི་དབྱངས་རྟར་འཐམ་སྟེ།
རི་རྩེ་དང་སྤང་ཐང་ན་ཟོ་ཆུན་བཞིན་དུ་འཁོར།
འདབ་ཆགས་ཕལ་ཆེར་ཁ་དོག་མེད་པའི་རྨི་ལམ་ཞིག་གིས་གཏན་དུ་
བཟི་ཡང་།
ཐམས་ཅད་ལ་བརྩེ་སེམས་ལྷོད་མ་མྱོང་བའི་ཁྲུང་ཁྲུང་།
དགུན་ལྗོངས་རིང་མོ་འདིའི་མཁའ་དབྱིངས་སུ།
གནམ་སྐྱོང་གི་ཁོལ་བོ་བཞིན་བྲེལ་འཚུབ་འཚུབ།
བྲེལ་འཚུབ་འཚུབ་ཀྱི་ཁྲུང་ཁྲུང་། 
རྔོན་པ་ཁོ་ཆད་འགའི་འདྲེ་མིག་ཏུ་ཡང་ཡང་ཚུད།
སྒོར་སྒོར་གྱི་ལྕགས་རྙི་གང་སར་བཀྲམ་པས། ནི་
ཁྲུང་ཁྲུང་དཀར་མོ་སོམ་ཉིའི་མིག་ཟུང་རིག་རིག
ཞེན་ཆགས་ངོ་མ་ཞིག་གི་མིག་ཆུ་དང་ལྷན་ཅིག ཆ
གཉོམ་ལ་ཞན་པའི་གཤོག་ཟུང་དལ་གྱིས་ལྡེམ་དགོས་བྱུང་།
ཁ་བ་བུ་ཡུག་གི་འཚུབ་མ་མདུན་ན་རྒོད།
རྔོན་པ་ཚོའི་གདུག་རྩུབ་རྗེས་སུ་བཙན།
འོན་ཀྱང་། སེམས་རྩ་མ་རྨས་པའི་ཁྲུང་ཁྲུང་།

ཡོད་ཚད་ལྷིང་འཇགས་ཀྱིས་འཚོ་བའི་འཇིག་རྟེན་ཞིག་ཏུ།
ཡིད་ཆེས་ཀྱིས་འཕུར་འགྲོ། 
༡༩༩༩༡༡ ཉིན་ལན་གྲུར་སྐྱོད་པའི་མེ་འཁོར་ནང་ནས་བྲིས།
བཙན་སྐར་ཞེ་གཉིས།
བརྩེ་ཆེན་འོ་མའི་ཐིག་ལེ་དཀར་བོ་སྐྱེ་དགུའི་གཡུ་མཚོར་སིམ་གྱུར་བས།
ཇི་སྲིད་འགྲོ་བའི་འཁོར་མཐའ་མ་སྟོང་དེ་སྲིད་འཕྲིན་ལས་ཉམས་མེད་པ༎
རྒྱལ་ཀུན་ཐུགས་རྗེ་ལྷུན་པོས་བསྲུབས་སྐྱེས་འཕགས་པ་མིག་མི་འཛུམ་
པའི་མགོན༎
གངས་ཅན་ནོར་འཛིན་ཡངས་པའི་ཁྱོན་ལ་དུས་གསུམ་དགེ་བའི་དགེ་
ལེགས་སྩོལ།།
སྤྱི་མཐུན་ལས་ཀྱིས་མངོན་པར་བསྐྲུན་པའི་ཟླུམ་གཟུགས་གོ་ལའི་སྒལ་
སྟེང་དུ།།
རྐང་གཉིས་འགྲོ་བའི་ཞབས་རྗེས་དམར་བོ་འཁྱར་འཁྱོར་བཀོད་པའི་དུས་
བཟང་ནས།།

འཕྲུལ་སྐྱེས་སྤྲེའུའི་རྒྱུད་ལས་གྱེས་པ་མིའུ་གདོང་དྲུག་རིགས་ཚོགས་ལ།།
པུར་རྒྱལ་བོད་ཅེས་མཚན་སྙན་མེ་ཏོག་ཕྱོགས་ཀྱི་མཛེས་མའི་རྒྱན་དུ་
འཕུར།།
རྩ་བ་བཞི་ལ་སྡོམ་སེམས་བྲལ་བ་རྩོད་ལྡན་ཐོག་མའི་དུས་ཀྱི་ཚེ།།
འཕགས་པའི་ཡུལ་གྲུ་མཐའ་དབུས་མེད་པར་སྐྱབས་སེང་བུ་ལྔའི་དཔུང་
གིས་བཟུང༌༎
གཡུལ་ལས་ཕམ་པ་རུ་བ་ཏི་སོགས་ཤ་བ་རྙི་ལས་ཤོར་བ་བཞིན།།
འཚེ་བྲལ་གངས་རིའི་ཞིང་དུ་སླེབས་པས་རྡོག་རྒྱུད་ལ་སོགས་མང་དུ་
འཕེལ།
མང་བཀུར་ལྷ་ཡི་རྒྱུད་ལས་བལྟམས་པ་གཉའ་ཁྲི་ཉིན་བྱེད་དཀྱིལ་འཁོར་
གྱིས༎
རང་རང་ས་ན་སྟོབས་ཀྱིས་སྙེམས་པ་བཅུ་གཉིས་རྒྱལ་ཕྲན་ཁྱིམ་གྱི་ཁྱོན།།
རྒྱལ་ཁྲིམས་འོད་གཟིས་ཟླུམ་པོར་བཟུང་བས་གཅིག་མཐུན་ཞི་བའི་རྒྱལ་
ཁབ་ཆེ།།
ཀུན་གསལ་དབྱིངས་ན་ཟླ་ཤེལ་ཇི་བཞིན་ཨེ་ཤར་གླིང་གི་རྒྱན་དུ་འཕགས༎
བོན་གྱི་འདུ་གནས་སོ་བདུན་སྤེལ་སྐད་གནམ་གྱི་ཁྲི་བདུན་རིམ་བྱོན་ཏེ༎
འཆི་མེད་ལྷ་ཡི་དབྱིངས་རིམ་དང་བོར་མཁའ་ལྡིང་དབང་བོར་འཕུར་

རྩལ་འགྲན།།
རི་དང་ཆུ་ལ་ཐོགས་རེག་མི་མངའ་དམུ་ཐག་དཀར་བོའི་འོད་ལ་བརྟེན།།
གངས་ཅན་བོད་ཀྱི་སྲིད་འབྱོར་རིག་གསུམ་སྒྲུང་ལྡེའུ་བོན་གྱིས་ཆེས་ཆེར་
བསྐྱངས།།
ཤའ་མ་ཁ་བསྐ
དུར་བོན་འཁྱར་བོན་མང་དུ་བྱུང་ཞིང་བཙན་པོའི་སྲིད་ལ་ཐེ་གཏོགས་
བྱས།།
གྲི་ཀུམ་བཙན་པོ་ཕྱི་མར་བརྫངས་ཤིང་རིགས་སྲས་རྣམ་གསུམ་ཀོང་བོར་
སྤྱུགས།
རུ་ལས་སྐྱེས་ཀྱིས་ཐབས་འཕྲུལ་དུ་མས་སྤུ་དེ་གུང་རྒྱལ་ཁྲི་ལ་བཀོད༎ 
བཟོ་ཞིང་ཕྱུགས་གསུམ་གོང་དུ་སྤེལ་བས་གདོད་མའི་ལོ་རྒྱུས་དཀྱོགས་
མཚམས་ཤིག།
ཉལ་འགྲོ་ཆུ་མོཪ་གསེར་ཟམ་བཙུགས་པས་འབྲེལ་འདྲིས་དངུལ་གྱི་དར་
སྐུད་བསྐྲུན།།
ལྷོ་རྒྱུད་ཡར་ལྷ་ཤམ་པོའི་འདབས་ནས་རྒན་མོ་བལ་མའི་ཟླ་རྩིས་དར།།
གཏེར་རྡོ་བཞུ་བའི་ཐབས་ཚུལ་རྟོགས་པས་གསེར་དངུལ་ཟངས་ཀྱི་དངོས་
གྲུབ་ཐོབ༎
ཕོ་བྲང་ཕྱིང་བ་སྟག་རྩེའི་གཟི་དཔལ་གངས་རིའི་ཐ་གུ་ཡོངས་ལ་ཁྱབ།།

ཕུལ་བྱུང་མཚན་གྱི་ཡི་གེས་སྤུད་པ་ས་ཡི་ལེགས་དྲུག་ལྡེ་བརྒྱད་བཅས།།
པུར་རྒྱལ་ལྷ་ཡི་མཛད་འཕྲིན་སྐྱོང་བར་གཅིག་ལས་གཅིག་ལྷག་སྟོབས་
དཔུང་འབར།།
འཆིང་བ་རྩེ་དྲུག་གསར་དུ་བསྐྲུན་ཞིང་དོར་དང་ཐུལ་རྩིས་རིག་པ་རྙེད།
སྡོད་མེད་དུས་ཀྱི་འགྲོས་དང་བསྟུན་ཏེ་རྗེ་འབངས་དཔལ་འབྱོཪ་ཟླ་
བཞིན་འཕེལ།།
ལུགས་གཉིས་བྱ་བར་རྣམ་དཔྱོད་རྩལ་རྫོགས་འོག་གི་བཙན་བཞིས་དབང་
བསྒྱུར་ཁྲོད།།
ཐུན་མིན་བོད་ཀྱི་གསོ་རིག་དར་བས་ཉམ་ཐག་ཚེ་ཡི་དར་སྐུད་བསྲིངས།།
ལྷ་མཆོད་འདྲེ་འདུལ་བོན་ཆོས་ཆེས་འཕེལ་སྔགས་དང་འདུལ་བའི་རྟེན་
འབྱུང་ཤར།།
སྒྲུང་དང་ལྡེའུ་ཉན་བཤད་བྱས་ཏེ་མདོ་མངོན་སྐྱ་རེངས་དང་བོ་བསུས༎
ཀུན་ཏུ་བཟང་བོའི་ཐུགས་བསྐྱེད་དུས་སྨིན་ཁྲི་ཐོག་རྗེ་བཙུན་སྲས་ཀྱི་ཚེ།།
མི་རབས་དུ་མའི་བླ་སྲོག་ཐིམ་པ་ཕོ་བྲང་ཡུམ་བུ་བླ་སྒང་དུ།།
སྐུ་གསུང་ཐུགས་རྟེན་མཁའ་ལས་བབས་པས་སངས་རྒྱས་བསྟན་པའི་དབུ་
ཁྱུད་བྲིས།
གཉན་པོའི་གསང་བར་གོང་དུ་བཀུར་བས་ཕྱི་ནང་སྣོད་བཅུད་ཡར་ལྡན་
འཕེལ།།།

ཁྲི་གཉན་གཟུང་བཙན་འབྲོང་གཉན་ལྡེའུ་སོགས་མཆོག་གྱུར་རྒྱལ་རབས་
བཞི་ཡི་དུས།།
འ་ཞའི་ཡུལ་ནས་གསོ་དཔྱད་དར་ཞིང་སུམ་པའི་རྒྱལ་བོར་གཉེན་འབྲེལ་
བཙུགས༎
དྲང་གར་ཞང་ཞུང་བན་པ་ལ་སོགས་རྒྱལ་ཕྲན་འགའ་ཞིག་དབང་དུ་
རཏིར།
བསྡུས།
བོད་ཁམས་གཅིག་གྱུར་རྫོགས་ལྡན་འཆར་བར་མི་ཤུགས་རྡོ་རྗེའི་རྨང་
གཞི་བསྐྲུན།།
ཆབ་སྲིད་མངའ་ཐང་གནམ་ལས མཐོ་ཞིང་དབུ་རྨོག་རི་དབང་ལས་
བཙན་པོས། །
ཙི་ནའི་ཡུལ་ནས་སྨན་རྩིས་དྲངས་ཤིང་བས་མཐའི་ཧོར་དང་གྲུ་གུ་ཕམ།
ཕོ་བྲང་ཁྲི་བརྩེགས་འབུམ་གདུགས་བཞེངས་ཤིང་འཕུཪ་ལྡན་ཅང་ཤེས་
ཆིབས་པར་བཏུལ།།
ཕུང་གཡག་ཐལ་དཀར་རུ་རིང་བསད་ཤུལ་ཚྭ་ཡི་གཏེར་ཁ་དང་བོ་བརྡོལ།།
ཐུགས་བསྐྱེད་རྒྱ་མཚོའི་མཐའ་རུ་སོང་བའི་འཕགས་མཆོག་ཕྱག་ན་པད་
མོའི་མགོན།།
ངོ་མཚར་གངས་རིས་ཐུགས་ཡིད་འཕྲོག་སྟེ་ས་སྐྱོང་ཆེན་པོའི་རྣམ་རོལ་བ།

སྲོང་བཙན་སྒམ་པོའི་མཚན་སྙན་གཅིག་གིས་མཐའ་བཞིའི་རྒྱལ་ཕྲན་ཁྲི་
མ་འབུམ།།
ཁེངས་དྲེགས་བ་དན་ས་རུ་བསྙིལ་ཞིང་བསྟོད་ཚིག་བཟླས་བརྗོད་ཁོ་ནར་
བརྩོན།།
ཆོས་སྲིད་ཉི་ཟླའི་གཟི་འོད་སྤྲོ་ཕྱིར་འཕྲུལ་བློན་ཐུ་མིར་བཀས་བསྐུལ་ཏེ།
ཐུན་མིན་བོད་ཀྱི་ཡིག གཟུགས་བཟོས་ཤིང་མདོ་རྒྱུད་རིན་ཆེན་སྒོ་འཕར་
ཕྱེས༎
རྒྱལ་ཁམས་ཆེན་པོ་དཔེ་རུ་བླངས་པའི་ཁྲིམས་ཡིག་དྲུག་སོགས་གཏན་ལ་
ཕབས།།
དམར་བོའི་རི་ལ་ཕོ་བྲང་བཏབ་སྟེ་རྒྱ་དང་བལ་བོར་གཉེན་ལམ་བཙུགས།།
གཏུམ་དྲག་དཔའ་བོའི་སྙིང་རྩ་རལ་བྱེད་ཡན་ལག་བཞི་ལྡན་དམག་གི་
དཔུང་།།
ཕྱི་ནང་འཕྲུལ་བློན་སུམ་བརྒྱས་མདུན་བསྡར་ཀྭི་ཀྭི་བསོ་བསོས་གཡུལ་ལ་
ཆས།།
ཞང་ཞུང་སུམ་པ་དྭགས་ཀོང་མྱང་སོགས་རྒྱལ་ཕྲན་དུ་མ་དབང་དུ་བསྡུས།
ཆེན་པོ་བོད་ཀྱི་རྒྱལ་ཁབ་བཙུགས་ཤིང་མཐའ་བཞིའི་རྒྱལ་ཕྲན་ལན་
བརྒྱར་ཕམ།།

བྱ་རྒོད་ཤུགས་ཀྱིས་ཕྱི་མཐའ་མི་ཟིན་སྟོབས་དང་མངའ་ཐང་ཕྱོགས་
བཞིར་བསྐྱེད།།
རུ་ཆེན་དྲུག་དང་དབང་རིས་བཅོ་བརྒྱད་སྟོང་སྡེ་རེ་གཅིག་གཏན་ལ་
ཕབས།།
སྟག་གཟིག་འབར་མས་ངོ་སོ་བསྟོད་ཅིང་ལི་དང་འཇང་གིས་དཔྱ་ཁྲལ་
ཕུལ།།
སུམ་གཉིས་ས་ཡི་དཀྱིལ་འཁོཪ་བཟུང་བས་གྲགས་སྙན་སྲིད་གསུམ་
མཐོངས་ལས་བརྒལ།།
གུང་རི་གུང་བཙན་དགུང་དུ་གཤེགས་ཀྱང་རིགས་སྲས་མང་སྲོང་མང་
བཙན་གྱིས༎
འཕྲུལ་བློན་སྟོང་བཙན་རུ་གཙོར་བསྐུལ་ཏེ་རྒྱ་དང་གྲུ་གུར་སྟོབས་དཔུང་
འགྲན།།
རླུང་ནམ་འཕྲུལ་གྱི་རྒྱལ་བོའི་སྐབས་སུ་གླང་ཆེན་འདེགས ཤིང་འབྲོང་
འདུལ་སོགས།། 
འགྲན་མེད་རྩལ་ཆེན་མི་བདུན་བྱུང་སྟེ་མཐའ་བཞིའི་དགྲ་ལ་བག་ཡོད་
བྱིན།།
མགར་བློན་སྲས་མཆོག་གཉན་བཙན་ལྡེམ་བུས་ཁྲི་ཕྲག་བཅུ་ཡི་དམག་སྣ་
དངས།

ཆེན་པོ་ཧོར་དང་སོག་པོ་བཏུལ་ཏེ་ཤ་བ་ཧབ་ཀྱི་རྒྱུད་ལ་གཏུགས།།
ཇ་དང་དར་གོས་རོལ་མོ་ལ་སོགས་འཚོ་བའི་མཐུན་རྐྱེན་ཕུན་སུམ་ཚོགས།
མགར་བཙན་སྲས་མཆེད་བཞི་ཡི་ཕྱག་རྗེས་གངས་དཀར་ཏི་སིའི་སྲོག་ལ་
ཐིམ།།
ཁྲི་གཙུག་ལྡེ་བཙན་རྣམ་དཔྱོད་རབ་དར་ཆོས་སྲིད་ཟུང་གིས་བོད་ཁམས་
བསྐྱངས།།
ལི་ཡི་ཡུལ་ནས་བཙུན་པ་སྤྱན་དྲངས་ཐེག་ཆེན་གཞུང་དང་སྨན་དཔྱད་
བསྒྱུར༎
ནུབ་ཕྱོགས་སི་གུར་དབང་དུ་བསྡུས་ཤིང་གྱིམ་ཤིང་ཀོང་ཇོ་བཙུན་མོཪ་
བསུས།།
འཇང་ཚ་ལྷ་དཔོན་རྐྱེན་གྱིས་གཤེགས་ཀྱང་རིགས་སྲས་བསྙོན་མེད་ཁྲི་
སྲོང་བལྟམས།།
ཁྲི་སྲོང་ལྡེའུ་བཙན་ཐུགས་དགོངས་ཟབ་ཅིང་མཛངས་བློན་ཁྲི་བཟང་
ཐབས་ལ་མཁས།།
མཁན་སློབ་རྣམ་གཉིས་དཀའ་བས་སྤྱན་དྲངས་བསམ་ཡས་མི་འགྱུར་ལྷུན་
འགྲུབ་བཞེངས།།
ཆོས་གྲྭ་ཆེན་པོ་བཅུ་གཉིས་བཙུགས་ཏེ་ངུར་སྨྲིག་འཛིན་པའི་སྲོལ་ཆེན་
ཕྱེས།།

མདོ་རྒྱུད་བསྟན་བཅོས་འབུམ་ཕྲག་བསྒྱུར་བས་སངས་རྒྱས་བསྟན་པ་ཉི་
བཞིན་ཤར།། 
བོད་དམག་ཁྲི་ཕྲག་ཉི་ཤུའི་རུ་སྣ་ལྷ་བཟང་ཀླུ་དཔལ་ཆེན་པོས་དྲངས།
ཙི་ནའི་ཡུལ་གྲུ་ཆམ་ལ་ཕབས་པས་གནམ་སྐྱོང་གོང་མ་ཁྲི་ལས་བཤོལ།
སྐྱེན་པོ་མི་དགུས་གཡུལ་འཁོར་བསྐོར་ཏེ་རྨ་ཀླུང་བྱང་རྒྱུད་སྟོབས་ཀྱིས་
བཟུང༌།།
ཨ་རབ་ཡུལ་འཁོར་དྲག་པོས་བཏུལ་བས་དཔྱ་ཁྲལ་འདོད་དགུའི་ཕྱྭ་
གཡང་བཀུག །
རྟ་རྨུག་རྡུལ་གྱིས་ཆུ་འཐུང་འགོག་པའི་བོད་དམག་འབུམ་ཕྲག་བཅུ་ཡི་
དཔུང༌།༎
པདྨའི་ཚལ་ལ་རྡོ་ཆར་ཇི་བཞིན་ལྷོ་ཕྱོགས་འཕགས་པའི་ཡུལ་དུ་བབས།
ཐུབ་པ་ཆེན་པོའི་རིང་བསྲེལ་བྲེ་དྲུག་མཆོད་རོལ་ཚངས་པའི་དབྱངས་
ཀྱིས་དྲངས།
ཁ་འབབ་ཆུ་བོ་གངྒཱའི་འགྲམ་དུ་ས་མཚམས་འགྱུར་མེད་རྡོ་རིང་བསླངས།།
མུ་ནེ་བཙན་པོས་དབུལ་ཕྱུག་བསྙམས་ཏེ་སྤྱི་ཚོགས་འདྲ་མཉམ་སྐྱ་རེངས་
བསུས།
སྡེ་སྣོད་གསུམ་ལ་འཆད་ཉན་ཆེར་རྒྱས་དུས་བཞིར་མཆོད་པའི་སྲོལ་ཆེན་

བཙུགས༎
མུ་ཏིག་བཙན་པོས་གར་ལོག་བཏུལ་ཞིང་བོད་ཁམས་ཞི་བདེའི་ཁྲིམས་
ཀྱིས་བསྐྱངས།།
བཀའ་བསྟན་བསྒྱུར་བར་བཀས་བཅད་མཛད་ཅིང་ཐ་སྙད་དུ་མ་གཏན་
ལ་ཕབས།།
ཤིན་ཏུ་སྐྱིད་པའི་གདུང་རབས་ལྔ་བ་ཆོས་རྒྱལ་ཁྲི་གཙུག་ལྡེ་བཙན་གྱིས།།
རྒྱ་བོད་ལོ་པཎ་སྟོང་ཕྲག་གདན་དྲངས་རབ་འབྱམས་མདོ་སྔགས་གཞུང་
ལུགས་བསྒྱུར།།
ཡིག་ཚོགས་སྐྱུང་བའི་གསར་བཅད་གནང་སྟེ་བྱེ་བྲག་རྟོགས་བྱེད་རྣམ་
གསུམ་མཛད།།
སྔོན་བྱོན་ཡབ་མེས་མཛད་བཟང་རྒྱུན་བསྐྱངས་བོད་ཁམས་ལུགས་གཉིས་
དཔལ་གྱིས་འཚོ།།
གདོང་དམར་དམག་གིས་ཀི་སྒྲ་སང་སང་དབང་ཕྱོགས་མཁར་རྫོང་བརྒྱ་
ཕྲག་བླངས།།
རྒྱ་བོད་བཙུན་པས་ཆོས་གཟུས་མཚམས་སྦྱར་ལྷ་ཀླུ་གཉན་གསུམ་དཔང་
བོར་བཞག །
ས་མཚམས་གུང་གུ་རྨེ་རུར་གཏན་ཕབས་མི་འཁྲུག་རྡོ་རིང་གནམ་དུ་
བསླངས།

དབོན་ཞང་བར་དུ་མཐུན་ལམ་བྱུང་སྟེ་འབྲེལ་འདྲིས་གསེར་ཟམ་རིང་མོ་
བསྐྲུན།།
བླང་དོར་གནས་ལ་བློ་མིག་ལྡོངས་པའི་ཨུ་དུམ་བཙན་པོའི་རླུང་འཚུབ་
ཀྱིས།།ཆོས་སྲིད་རིག་གནས་དཔག་བསམ་ལྗོན་བཟང་གཅོང་རོང་ཟབ་
མོའི་གུད་དུ་བརྫངས༎
ལྷོ་གླིང་དཀྱིལ་འཁོཪ་སྟོབས་ཀྱིས་བཟུང་བའི་པུར་རྒྱལ་བོད་ཀྱི་རྒྱལ་
གཤི དང དབྱེ
ཁམས་ལ།།
བརྗོད་མཐའ་མེད་པའི་ཉམས་རྒུད་ཐེབས་ཤིང་གཅིག་གྱུར་བཙན་པོའི་
རྫོགས་ཚིག་བཀོད།།
གངས་རིའི་སྔོན་བྱུང་ཀུན་གསལ་ཡངས་པོར་བཙན་སྐར་ཞེ་གཉིས་འཆར་
ནུབ་ཀྱིས།
ཡ་གླིང་རྒྱལ་ཁབ་བརྒྱ་སྟོང་ཁྲོད་ན་ལུགས་གཉིས་གསེར་གྱི་རྒྱལ་མཚན་
མཐོ༎
དུསརབས་གསར་བའི་མཛེས་སྡུག་འཚོལ་བར་དམ་བཅའ་བརྟན་པའི་
གངས་ཕྲུག་ཚོ།
སྔོན་བྱོན་ཡབ་མེས་མཛད་རྗེས་གླེང་བཞིན་འཛམ་གླིང་ཡང་རྩེར་ལྟད་
མོར་འགྲོ༎
༡༩༩༩༡༡༦ཉིན་གཙོས་གྲོང་བརྡལ་དུ་བྲིས།

མཇལ་འཛོམས།
ཆོས་གྲོགས་འཇིགས་མེད་རྒྱལ་མཚན་དང་
བཛྲ་ཚུལ་ཁྲིམས་གཉིས་ལ་ཕུལ།
སྨྱུག་རྩེའི་འོད་ཞགས་རྣོན་པོས།
ཕན་ཚུན་ལ་དུང་བ་ཆགས་སྔ་ཡང་།
སེམས་ཁུང་གི་མཆོད་ཆང་དང་བོ།
ཐེངས་འདིར་གཙང་བཞེས་གནང་བས།
ང་ཚོ་མཇལ་འཛོམས་ཀྱི་ཚོར་བ་མངར་མོ།
ངས་ད་དུང་མྱངས་ཚར་མེད།
འཁོན་སེམས་ཀྱི་རླུང་དམར་རྒོད་པའི་དུས་རབས་འདིར།
ང་ཚོ་རིགས་རྒྱུད་གཅིག་ལས་མཆེད་པས།
སྐྱིད་ལ་སྡུག་པའི་ལས་དབང་ལྕི་མོ།
མཉམ་འཁུར་བྱེད་རྒྱུ་མ་བསྐུལ་དང་བླངས་ཀྱི་དམ་བཅའ་ལོས་ཡིན།
དུས་རབས་ཀྱི་བར་བསྐལ་ཉི་ཤུ།

དུས་རབས་ཉེར་གཅིག་པའི་སྙིང་གཏམ།
རི་རྩེའི་དར་ལྕོག་བཞིན་ཐོལ་གྱིས་ཟད་ཀྱང་།
ད་དུང་མི་རིགས་འདིའི་གཅེས་ཕྲུག་གང་མང་མང་།
གདོད་མའི་འཚོ་སྟངས་ཀྱི་རྨི་ལམ་སྟུག་པོའི་ངར་ཁ་ལ་རོལ་དུས།
རིག་གཞུང་སྣ་ཚོགས་ཀྱི་སྦམ་ཁ་མཐོ་བའི་གངས་རྩེ་ན།
འཇིགསམེད་ལུང་རིགས་ཀྱི་གད་རྒྱངས་སང་སེ་སང་།
མ་བཅོས་ལྷག་བསམ་གྱི་རང་མདངས་དཀར་གསལ་གསལ།
གནམ་ཀཱ་མེད་ཀྱི་འོག་ན། སེང་གེ་སྲབ་མེདཁྱོད་བྱོན་པས།
ད་གཟོད་མཐོ་སྒང་གི་འཇིག་རྟེན་འདིར།
ཤེས་རིག་ནོར་བུ་སྤུངས་པའི་གླིང་ག་ཆ་ཚང་ཞིག་བསྐྲུན།
མཆོད་སྟེགས་ཀྱི་མར་མེ་བཞིན་གཟིམ་ལ་ཉེ་བའི་མི་རིགས་འདིར།
ཡང་བསྐྱར་ཚེ་སྲོག་གསར་བ་ཞིག་གི་དྲོད་ཁོལ་སྟེར།
མེས་པོ་གོང་མའི་ཕྱག་རྗེས་ཀྱི་རྒྱལ་མཚན་སེར་བོ།
གཏན་ནས་གཏན་དུ་མཐོན་པོར་བསྒྲེངས།
ངོ་མམི་རིགས་ཀྱི་དགོས་མཁོ་ཟེར་བ་ཁྱོད་ལས་སུ། 
གཤིས་རྒྱུད་དང་ཐུགས་སྟོབས་རྡོ་རྗེ་ལས་བརྟན་ཞིང་།
བསླབ་ཁྲིམས་ཕྲ་རགས་མིག་འབྲས་བཞིན་བསྲུངས་སམ།
ཁྱེད་ཀྱི་མཚན་ལ་བཛྲ་ཚུལ་ཁྲིམས་སུ་གྲགས།

དུས་རབས་ཉེར་གཅིག་པའི་སྙིང་གཏམ།
སློབ་གླིང་དང་དགོན་སྡེ་གང་མང་གི་ཙི་ཏའི་ºསྟེང་ནས།
ཁྱེད་ཀྱིས་གཞུང་ལུགས་འབུམ་ཕྲག་གི་ངར་ཁ་འཐུངས།
དྲན་དབང་བགྲང་ཡས་ཀྱི་རྣམ་དཔྱོད་ལས།
ལུང་རིགས་ཀྱི་བཅད་བརྡར་གྲངས་མེད་ཐོབ་པས།
དོན་ལ་ཡང་གསེར་གྱི་རྡོ་རྗེ་གཟི་འབར་རེད།
ལྷགས་རླུང་གི་འཚུབ་མ་འཁོར་བའི་གྲུ་ཁ་འདིའི།
གསར་རྙིང་གི་འགལ་འདུ་དང་རྗེས་ལུས་ཀྱི་མུན་པ་བསལ་ཆེད།
ཁྱོད་ཀྱིས་ཉིན་ཟླ་ལོ་ལ་མཐུད་དེ།
ཛེས་སྡུག་གི་ལང་ཚོ།
ཤེས་རིག་གི་བདུད་རྩི།
སླད་མེད་ཀྱི་ལྷག་བསམ།
ཡོད་ཚད་རྔུལ་ཆུ་དང་བསྡོངས་ནས།
ཕྱི་རབས་གཞོན་ནུའི་མདུན་ལམ་དུ་བསྩལ་བས།
ཕྱག་རྗེས་ཀྱི་རེ་ཁཱ་གངས་ལ་གསལ།
སླད་མར་ཡང་འགྱུར་མེད་ཀྱི་རྡོ་རྗེ་གནང་རོགས།
མཐོན་པོར་མཐོན་པོའི་ཚོད་ཀྱི་ང་རྒྱལ་དང་།
ཕྱུག་པོར་ཕྱུག་པོའི་ཚོད་ཀྱི་ཁེངས་དྲེགས་ཆེ་ཡང་།
ཙི་ཏ་ཞེས་པ་ཨ་མདོའི་ཁ་སྐད་དེ། མགར་བས་ལྕགས་སོགས་བརྡུང་སའི་གཞི་ལ་ཟེར།

འཇིམ་བཟོས་ཀྱི་རྒྱ་སྟག་ཙམལས།
རིགས་ཞེན་གྱི་མཆོང་ལྡིང་ཐེངས་གཅིག་ཀྱང་བྱེད་བྱེད་མཁན་ཉུང་།
དེའི་ཕྱིར་མི་རིགས་འདིའི་མདུན་ལྗོངས་འཚོལ་བའི་འོས་འགན་ལྕི་མོ།
ཤེས་རིག་སྣ་མང་གི་མུ་ཏིག་ཁུར་བའི་ང་ཚོར་ཡོད། 
ངོ་མ། ཕུགས་བསམ་ལ་འོད་སྣང་སྦར་ཏེ།
ཐམས་ཅད་ལེགས་འགྲུབ་ཀྱི་རྒྱལ་མཚན་མཐོན་པོར་འདེགས་དགོས་
༡༩༩༩༡༡༢༠
ལོ་རྒྱུས་ཀྱི་དྲན་ཤིང་།
དར་རྒུད་ཟུང་འབྲེལ་འཁོར་བའི་རང་གཤིས་ཏེ།
བདེ་སྡུག་མ་ངེས་བསགས་འབྲས་ཐ་དད་ཙམ༎
ཉམ་ཆུང་གཉའ་ལ་ཟུག་པའི་ཕུར་བུ་འདི།།
བསུབ་མེད་ལོ་རྒྱུས་ཤིག་གི་དྲན་ཤིང་དངོས༎
དགུ་འཚུབ་རླུང་ནག་འཚུབ་མའི་ངར་ཁ་དེ།
དབང་ཕྱོགས་པྲེ་ཏཱའི་ཡུལ་ནས་ཁད་ཀྱིས་ལྡིང་།།
མཐོན་པོའི་རི་ན་བཞད་པའི་མེ་ཏོག་ཚོགས༎
སྲན་ཕུང་དབྱུག་པས་གཞུས་ལྟར་ཕྱོགས་སུ་གཏོར།། 

ཨ་ཁུའི་ཁྲོ་གཉེར་དགུ་མདུད་གདོང་ལ་བསུས།
ཨ་ནེ་བཙུན་མས་ཐབས་ཟད་ཟས་སྐོམ་སྤངས།
ཕུ་ནུ་མིང་སྲིང་སྐྱོ་བའི་མཆི་མ་ཉིལ།།
ཁྱིམ་མཚེས་སེམས་བཟང་ཚོ་ལ་གདུང་སེམས་བཟོས།།
སྡུག་བསྔལ་གླིང་ལ་བསྒྲགས་ཏེ་ལོ་མང་འདས༎
ཟས་ཀྱི་ཡི་ག་འགག་སྟེ་ཟླ་འགའ་ཐལ།།
འདི་ཕྱིའི་ས་མཚམས་དམར་བོའི་འཕྲང་སྒོ་ནས༎
ད་དུང་རེ་བའི་མིག་ཟུང་ཅེར་རེར་བགྲད།། ་
ཨ་ཞང་རིག་འཕྲུལ་རྒོད་པས་ཐབས་ཀྱིས་བསླུས།
སྤྲ་སེར་སྤྲེའུའི་རིགས་ཀྱིས་བརྩེ་ཉམས་སྟོན།
ཁྱིམ་འཛིན་དཔོན་པོ་སྣ་རིང་གཉིད་དུ་ཡུར།
བྱས་བྱས་འཇིག་རྟེན་ལས་ལ་ཡིད་ཐང་ཆད།།
དུས་ཀྱི་གྲངས་ལྡན་པ་དུར་ཕོ་མོ་ཀུན་།།
ཡི་དྭགས་རྒྱལ་ཁམས་ཉུལ་ཏེ་བདེན་དོན་འཚོལ།། 
ཐབས་ཟད་གུད་ལ་གཏུགས་པའི་དྲན་ཤིང་འདི།།
འཕར་ལྡིང་སེམས་ཀྱི་བྲག་ལ་བརྟན་པོར་འཛུགས།
རྒྱལ་མོ་ཚ་བ་རོང་ནས་བྲིས།

བློ་ལྡན་རི་སྐྱེས་འགུགས་པའི་གླིང་བུ།
ཤེས་རིག་ནོར་བུའི་སློབ་གླིང་གི་ལོ་ལྔའི་
འཁྲུངས་སྐར་ལ་ཕུལ།
ཕྱིན་དྲུག་རྒྱ་མཚོའི་འཇིངས་ལས་ཉེར་འཁྲུངས་སྒྲིབ་བྲལ་ཡེ་ཤེས་དཀྱིལ་
འཁོར་ཟླུམ།
ཁ་སྦྱོར་ཡན་ལག་བདུན་གྱི་ཤིང་རྟཪ་གསང་གསུམ་འོད་ཀྱི་ཟེར་སྟོང་
རྫོགས༎
རྒྱལ་ཀུན་འཕྲིན་ལས་ལྷ་མོའི་གཟུགས་འཆང་རྗེ་བཙུན་ཨརྱ་ཏཱ་རེ་མ༎
འདི་ཕྱིའི་ལེགས་ཚོགས་སྐྱབས་སུ་བསྟེན་ནོ་ཐུགས་རྗེའི་ཟེགས་མ་དལ་
གྱིས་སྙིལ༎
ལྷུན་ཆགས་གངས་ཀྱི་རི་རྩེ་ན།། 
འཇིགས་མེད་རིགས་པའི་སེང་ཆེན་གྱིས།། ལྷག་བསམ་རྒྱལ་མཚན་བསྒྲེངས་པའི་གཏམ༎
སྙན་ཚིག་གླིང་བུའི་དབྱངས་སུ་འདུད།། 
དཔལ་འཕྱོར་ཆུ་གཏེར་རྒྱས་པའི་རླབས་རྩེ་ལས༎
ཤེས་རིག་མེ་ཏོག་ཉམས་པའི་ལྗོངས་ཤིག་ན༎

རང་རིགས་བློ་གསལ་བུང་བའི་སྐྱོ་སྡུག་ཆེད།།་ལྟར་ད་
ཐུགས་བསམ་ཞིབ་མོར་གཏོང་མཁན་ཉིན་མོའི་སྐར།
རབ་འབྱམས་གཞུང་བརྒྱའི་འོ་མའི་བཅུད་འཐུངས་ཤིང༌།
བློ་གྲོས་ལུས་སྟོབས་རྫོགས་པ་གདོང་ལྔ་བས།
ཕ་ཡུལ་གངས་དཀར་རི་ལ་རྗེས་ཆགས་ཀྱིས།
སྲི་ཞུ་བསྒྲུབ་པའི་དམ་བཅའ་སྙིང་ལ་བཀོད།།
རབ་གནས་ཤིང་ཁྱི་གསེར་འཁོར་རྩིབས་སྟོང་ཅན།
གླུ་དབྱངས་ཟླ་བའི་འཛིན་མར་བགྲོད་པའི་ཚེ༎
ཤེས་རིག་ནོར་གླིང་པུཎྜ་རི་ཀའི་ཚལ༎ 
བློ་ལྡན་བུང་བའི་དཔལ་དུ་ཐོག་མར་བཞད།།
སྲབ་འཇམ་ངུར་སྨྲིག་གོས་ཀྱི་སྤུ་རིས་བཀྲ།
མ་རྨད་ལང་ཚོ་གསར་བའི་མདངས་ཀྱིས་མཛེས།།
གུས་བརྩོན་འདབ་གཤོག་ཀུན་ནས་རྒྱས་པ་ཡི།
བརྒྱ་ཕྲག་སློབ་བུ་ངང་ངུར་དུས་གཅིག་འཛོམས༎

གཞུང་ལུགསའབུམ་སྡེའི་ལུས་སྟོབས་རྣམ་པར་དར།།
འགྲན་མེད་རྣམ་དཔྱོད་དུང་གི་མཆེ་བ་རྣོ༎
བྱམས་བརྩེའི་སྣ་ཞགས་ཕྱོགས་སུ་སྐྱོང་མཁས་པའི༎
བཤེས་གཉེན་དུ་མའི་མགོན་གྱིས་གླིང་འདིར་བཟུང༌།
བསླབ་པ་གསུམ་དང་རིག་བྱེད་བཞི་ལ་སོགས༎
ཕྱི་ནང་རིག་གཞུང་ཀུན་ལ་འཇུག་པའི་རྟེན།
གངས་ཅན་བརྡ་སྤྲོད་སུམ་རྟགས་དག་གསུམ་གྱི༎
རྩེད་འཇོ་ཆུ་བོའི་རྒྱུན་བཟང་ཡང་དག་འབེབ།།
མདོ་སྔགས་ཟབ་རྒྱས་བསྟན་བཅོས་ཀུན་གྱི་གསོས།
སྒྲ་དོན་གབ་ཚིག་བཅུད་རྫོགས་སྙན་ངག་གཞུང་།།
ཐོས་པས་མཁས་དགུའི་ཡིད་འགུག་རོལ་སྒེག་མ༎
མགྲིན་པའི་འོ་མཚོར་བསུ་ཕྱིར་ཉིན་མཚན་བྲེལ།
མཐའ་ཡས་གསུང་རབ་གཏིང་ཟབ་ཡངས་པའི་མཚོར།༎
བདེ་ལེགས་འཇུག་བྱེད་གཏན་ཚིགས་རིགས་པའི་གྲུ༎

བློ་རྟགས་བསྡུས་གྲྭའི་བ་དན་མཐོན་པོ་ཡང་།།
རྣམ་དཔྱོད་རླུང་གིས་བསྐྱོད་འདི་བསྔགས་པའི་ཕུལ༎
《9》
རྩིས་གཞི་སྤྲིན་བྲལ་ལྷ་ཡི་རྫིངས་རིང་ངོས༎།
འཁྱུག་འཁྱུག་རི་མོའི་བདེ་འཐུང་མངོན་རྩེན་ཞིང་།༎
གསོ་རིག་སུམ་རྩེན་ཕོ་བྲང་ཡངས་པ་ལས།།
རྒྱུད་བཞི་སྤྲིན་གྱི་མེ་ཏོག་འཐུང་ལ་མཁས།།
《10》
སྐྱེ་བོ་གསོ་ཐིག་རི་མོའི་ལག་ལེན་སོགས།།
བཟོ་རྩལ་ཧ་རི་ན་ཡི་གར་མཁན་མའི༎
རྨད་བྱུང་ཉམས་ཀྱི་དཀྱུས་རིང་ཟུར་མིག་གི༎
རྣམ་པ་གསལ་ལེར་འབྲི་ལ་མངོན་པར་བརྩོན།
《11》
ཕུལ་བྱུང་དབྱིན་ཡིག་དཔག་བསམ་ལྗོན་འབྲསལ།
ཐོས་བརྩོན་ལེགས་བྲིས་བུ་ཆུང་རོལ་བྱས་པས།
སྦྱིན་སྐྱེས་དཔུང་ཚོགས་ཕྲག་དོག་མི་སྐྱེ་ཞིང་།།
སྐད་གཉིས་སྨྲ་བའི་དངོས་གྲུབ་འདི་ནས་འཐོབ།།

《12》
གཟུགས་དང་ཁ་དོག་གསལ་བར་མི་སྣང་ཞིང་།
ཟར་མའི་མེ་ཏོག་དབྱིབས་ཀྱང་མི་ལྡན་པའི།
མ་ཧཱ་ཙི་ནའི་སྐད་ཡིག་མིག་སྦྱིན་པས༎
རིགས་གཞུང་དུ་མ་སྡུད་པའི་བློ་མཚོ་རྒྱས། 
《13》
གངས་རིའི་དཔལ་དུ་ཆགས་པའི་སློབ་གླིང་འདིའི།
བཤེས་གཉེན་མཁྱེན་རྒྱ་ཆེ་བས་ཀུན་གསལ་མཐའ།
སློབ་མར་བརྩོན་འགྲུས་ལྡན་པས་རྨ་ཀླུང་རྒྱུན།།
གནའ་དེང་ཤེས་རིག་འཛོམས་ཕྱིར་ནོར་བུའི་གླིང་༎
《14》
བརྒྱ་ཕྲག་སློབ་བུའི་བློ་གྲོས་དབྱིག་འཛིན་མར།
ངལ་བརྒྱས་བཏབ་པའི་ས་བོན་ལེགས་སྨིན་ཏེ༎
རྨད་བྱུང་གཡུར་ཟ་ལྡེམ་པའི་འབྲས་བུ་ལ༎།
ཕྱིས་འབྱུང་སྐལ་བཟང་སུ་ཡང་རོལ་བར་བྱེད།།
《15》
མདོ་སྨད་མེ་ཏོག་རྒྱས་པའི་གྲ་གཅིག་ན།

རྒྱ་བོད་རིག་གཞུང་རྩི་བཅུད་འཐུང་མཁས་པའི༎
ན་ཆུང་སློབ་བུ་རྐང་བ་དྲུག་པའི་ཁྱུ། 
པད་མོའི་ཚལ་ན་རྩེན་པའི་བུང་བ་བཞིན།། 
(16) 
ཆེས་མཐོའི་སློབ་གྲྭའི་སྐལ་ལྡན་སློབ་མ་དང༌༎
གླིང་འདིའི་སློབ་བུ་རྣམས་ནི་རིག་པར་བརྩོན༎
ཁོ་ཚོས་སྣ་མང་གཞུང་ལས་ཉེར་མཁོ་རེ།།
འདི་ན་རིག་གནས་ཆ་ལག་ཚང་བར་སྦྱོང༌།།
《17》
གངས་རིའི་རྒྱལ་མཚན་འདི་ནས་བསྒྲེངས་སོ་ཞེས༎
གྲགས་སྙན་དུང་གི་སྒྲ་དབྱངས་མཐོན་པོ་ཡིས༎
སྲིད་ཞིའི་ཕ་མཐར་མུ་ཁྱུད་བྲིས་པས་ན།།
གཡས་འཁྱིལ་སྐྱེ་བ་ལྔ་བར་ཇི་ལྟར་གྲུབ༎
《18》
གླིང་འདིའི་བྱེད་པོ་ཐིག་ལེ་དྲུག་པ་ཡིས།
མི་ཤུགས་སྙིང་སྟོབས་རྡོ་རྗེའི་གོམ་སྟབས་ཀྱིས༎
སྣ་ཚོགས་འགལ་རྐྱེན་སྦྱིན་སྐྱེས་དཔུང་ཚོགས་བཅོམ༎
ཕྱོགས་ལས་རྣམ་པར་རྒྱལ་བའི་རྒྱལ་མཚན་ཐོབ།།

《19》
མཚན་སྙན་རླབས་ཀྱི་མེ་ཏོག་མཁར་འཕྱུར་བའི༎
སྒེར་བཙུགས་སློབ་གླིང་པད་མཚོའི་ནེའུ་གསེང་གཞིར།།
ཆོས་ལྡན་ཆོལ་གསུམ་གསར་སྐྱེས་གངས་ཕྲུག་ཚོགས། 
ཕན་ཚུན་རྣམ་དཔྱོད་བང་རྩལ་འགྲན་གྱུར་ཅིག། 
《20》
གཟུར་གནས་སྟོང་གི་སྨྱུག་རྩེ་འཁྱུག་འགྲོས་ཀྱིས༎
ངོ་མཚར་བསྔགས་པ་བརྗོད་པའི་ཡུལ་མཆོག་ནི།
ཤེས་རིག་ནོར་བུའི་གླིང་ཙམ་མ་ལགས་ཏེ༎
གངས་ལྗོངས་ལོ་རྒྱུས་གསར་བའི་རྡོ་རིང་ངོ་།།
ཇ་དང་སྐུ་རྟེན་ཏོ་ཌཱ་ཛ་ཀ
《50》
སྔོན་མེད་ངོ་མཚར་དགེ་བའི་གླུ༎
རྣམ་དཔྱོད་རླུང་བུ་ལྡེམ་འགྲོས་ཀྱིས།།
དབྱངས་བདུན་གླིང་བུ་ལ་དྲངས་པས།། 
བློ་ལྡན་རི་སྐྱེས་སུ་ཡང་འགུག། 

སྒང་དྲུག་རི་བཞིའི་རིག་ལྡན་བུ་ལ་སྙན་མོའི་སྙན་སྐུལ་གླུ་བླངས་པས།།
ནགས་དང་རི་ན་ཏིང་འཛིན་བརྟན་དང་གནག་རྗེས་མེ་ཏོག་འཐུ་རྣམས་
ཀྱང༌།།
ཤེས་རིག་མེ་ཏོག་མགུལ་རྒྱན་ལེན་ཕྱིར་གཅིག་ལས་གཅིག་ལྷག་འཛོམས་
འདི་དགེ།།
1998·6·18
ལུག་རྫི་ཚོ—ཀུ་ཞིག་ཐོབས་དང༌།
མཐོ་སྒང་གི་ལུག་ཁྱུ་ཆུང་ཆུང་།
ཁ་བ་བཞིན་བབས་ཏེ་ས་མཚམས་ཀྱི་སྤང་ལ་བཀྲམ།
བཀྲམ་ཚུལ་འདི་ཇི་འདྲ་ལེགས་ཀྱང་།
ཁྲག་དྲོན་མོ་ཞིག་གི་བཞུར་སྒྲ་རྒྱང་མི་རིང་།
ལུག་རྫི་ཚོ—ཀུ་ཞིག་ཐོབས་དང་།
ཅི་ཞིག་གི་ཆེད་དུ།
འབའ་འབའ་ལུ་གུས་མཆོངས་ལྡང་བྱེད་ཆེས་ན།
སེམས་ངོ་མ་ཟིན་པ་ཁོ་རང་།
གླག་དམར་བོ་ཞིག་གི་ཟས་སྐལ་ཡིན་ངེས།
ལུག་རྫི་ཚོ—ཀུ་ཞིག་ཐོབས་དང་།

སྨུག་ཀློང་ན་འཁོར་བའི་ལུག་ཁྱུ་འདི།
ཡང་བསྐྱར་རྩ་ཐང་བསོད་སྙོམས་པའི་ལམ་བྲོར་ཕུལ་ན་ནོར་འཁྲུལ་
རེད།
རྫ་ལུང་བཙན་ས་ཞིག་ཏུ།རྩ་ཆུ་འཛོམས་ས་ཞིག་ཏུ།
ལྷིང་འཇགས་ཀྱིས་འཚོ་དགོས་ཕྱིར།
ལུག་རྫི་ཚོ—ཀུ་ཞིག་ཐོབས་དང་།
གའ་སྐྱོ་ཆ་བ་བཟུང་
ཀྱེ་ལུག་རྫི་ཚོ།
བྱམས་སེམས་དང་བཟོད་པ་ཡོད་ཚད།
ཁྱེད་ཚོའི་ཐུན་མིན་གྱི་བགོ་སྐལ་ག་ལ་ཡིན།
ལུག་གསོད་པ་སྡིག་པ་དང་།
སྤྱང་ཀི་གསོད་པ་དགེ་བ་ཡིན་པའི་སྙིང་གཏམ་ཨེ་ཐོས།
རི་གསུམ་རྩེ་ནས་ཀུ་ཞིག་ཐོབས་དང་།

རྒྱང་བཞུད་གྲོགས་པོའི་ལམ་སྟོན།
བྱ་ཁྱུ་དཀར་བོའི་ཉམས་དམས་དང་།། 
ཁ་དབང་བཙན་པོའི་ཟུག་གཟེར་འདིས༎ 
རྒྱང་རིང་རྐང་ལམ་ཕྲ་མོའི་སྣེ༎
ང་དང་ཁྱོད་ཀྱི་མདུན་ན་བསྲིངས༎
ཁྱིམ་བདག་མེད་པའི་ལྟས་ར་ན༎
སྤྱང་ཀིའི་ཁྱུ་ཚོགས་ཧབ་དགོད་བྱེད།།
གཡང་དཀར་ལུ་གུའི་མགོན་སྐྱོབས་སུ།།
བདག་ལུས་འོད་ཆུང་སྒྲོན་མེ་འཇོག།

གཉེན་ཉེའི་དུང་བ་ཀུན་ལ་ཡོད།།
གྱེས་བྲལ་གདུང་སེམས་དེ་བས་ཆེ།། 
དྭ་ཕྲུག་དུ་མའི་མདུན་ལམ་ཆེད།།  
སྙིང་སྟོབས་དགུ་འགྱུར་བསྐྱེད་དེ་ཕེབས།
རྒྱུས་མེད་རྒྱང་བཞུད་ལམ་ཁ་ན།།
འུག་པའི་མི་སྐད་བསླུ་བྲིད་དང་།།
སྤྲེའུས་ཟས་སློང་སྒྱུ་འཕྲུལ་སྟོན།། 
ཞིབ་དཔྱོད་བླང་དོར་མི་འཆུག་གནད།
མདུན་ན་གཟེངས་རིང་ཚེར་མ་མང་༎
རྗེས་སུ་ཁ་ཆར་བུ་ཡུག་འཚུབ།།
ཕྱི་ནང་འགལ་རྐྱེན་ཕྲ་རགས་ལ།
མ་ཞུམ་གཞོམ་བྲལ་གོ་ཆ་བགོས༎
ལྷོ་ཕྱོགས་སྤོས་རིའི་དཀྱིལ་འཁོར་ན།།
རང་བདེའི་དགའ་ཚལ་རྣམ་མང་ཡང་།།
གཞིས་བྱེས་མུན་པའི་འཇིག་རྟེན་ཆེད།།
སྙིང་གི་འཕར་རྩ་འཇགས་མེད་མཛོད།།

དུས་རབས་ཉེར་གཅིག་པའི་སྙིང་གཏམ།
ཁྱོད་ཀྱི་ལུས་དང་སེམས་པ་ན།།
ཉམས་རྒུད་དམར་བོའི་རྨ་ཁ་མང་།། 
དེའི་ཕྱིར་ཨམ་ཕྲག་ནང་མ་ཡི།།
རེ་བཞག་སྟོང་གི་སྨན་གྱིས་གསོས།།
དུས་རབས་འཕོ་འགྱུར་གཅོང་རོང་དུ།།
ང་ཅག་ལྷུང་བ་ཆེས་ཟབ་ཀྱང་།།
མཐུན་སྒྲིལ་ཐེམ་སྐས་ལ་བརྟེན་ན།༎
རྫོགས་ལྡན་གསར་བའི་ལྟད་མོ་ཡོད།།
ཕ་གཞིས་དོར་དེ་ཕེབས་པ་མང་།།
ཕ་ཤུལ་ཟིན་པ་ཉུང་ཉུང་ཙམ།།
ཕ་སའི་ཆེད་དུ་མ་བརྩོན་ན།།
ཕ་ལ་བུ་སྐྱེས་དགོས་པ་ཆུང་།
གྲོགས་ཁྱོད་ཕེབས་པར་ང་རང་ལ།
མིག་ཆུའི་རྫོང་བ་མེད་པ་མིན།།
སྙིང་གཏམ་རླུང་གི་ཅང་ཤེས་འདིས༎
སྐུ་ངལ་སངས་པའི་ལམ་གྲོགས་བྱེད།།
༡༩༩༨༣༡༣

ཞུ་འཕྲིན།
དཔལ་འབྱོར་ཆུ་གཏེར་འཕྱུར་བའི་རླབས་རྩེ་ནས༎
ཤེས་རིག་མེ་ཏོག་ཉམས་པའི་ལྗོངས་ཤིག་ན༎
ཨཐང་ཆད་མེད་རང་རིགས་མདུན་ལམ་ལ།།
མཆོག་ཏུ་བརྩོན་པའི་གྲོགས་རྣམས་རྒྱལ་གྱུར་ཅིག །
བཤད་སྒྲུབ་ཟུང་འཇུག་ཆོས་སྡེ་སོ་སོ་ན།
ཕལ་ཆེར་ཐོས་བསམ་བྱ་བའི་ལས་ཀྱིས་བྲེལ༎
ང་དང་ང་འདྲའི་ཟ་ཆོག་མཁན་པོ་འགའ།།
རྣམ་གཡེང་སྒྱུ་མའི་གྲོང་ན་བག་ཡངས་འཁྱམས།།
འོན་ཏང་གདོང་དམར་བོད་མིའི་ལས་སྐལ་དེ།།
མི་རིགས་དུ་མའི་གྲལ་ན་ཞན་མཐོང་ཚེ།།
གྱི་ནར་སྡོད་ལ་ཕངས་པའི་སེམས་སྐྱེས་ཏེ།
སྲི་ཞུ་ཅུང་ཙམ་བསྒྲུབ་པའི་དམ་བཅའ་ཕུལ།།
སྲབ་འཇམ་ངུར་སྨྲིག་གོས་ཀྱི་ཤམ་བུ་ཡིས༎
ཕྱི་རུ་མཛེས་པ་ང་ཅག་གྲྭ་རིགས་འགས༎
གུར་གུམ་ཆུན་པོ》སྙིམ་པས་མཐོར་བཏེགས་ཏེ།།

རང་རིགས་མདུན་ལ་བསྐྱོད་པའི་གཡབ་མོར་བྱེད༎
གཞུང་ལུགས་གཡུ་མཚོའི་མེ་ལོང་དྭངས་མོ་རུ།། 
ཆེན་པོར་མ་བརྩོན་ལྟོ་དཀར་ཉ་མོ་གསུམ།།
རང་ནུས་ཡོད་རྒུ་རྩལ་དུ་སྤྲུགས་ན་ཡང་།།
རང་རིགས་སྔོན་ཐོན་གྲལ་དུ་འདེགས་ནུས་ཞན༎
དེའི་ཕྱིར་ཆོལ་གསུམ་ཆོས་ཀྱི་ཞིང་ཁམས་ན།།
སྙན་པ་མཐོ་བའི་ཤེས་ལྡན་དུ་མ་དང་།།
ལྷག་བསམ་དུང་གི་རང་མདངས་མ་ཡལ་བའི།
གཟུར་གནས་རིགས་ཞེན་ཅན་རྣམས་གྲོགས་སུ་འབོད།།
ང་འོ་ང་རྒྱལ་ཕྲག་དོག་དུག་གི་ཚེར༎
དཔྱད་གསུམ་སྤུ་གྲི་རྣོན་པོས་ལེགས་བཅད་དེ།།
མཐུན་སྒྲིལ་རྡོག་རྩ་གཅིག་ཏུ་བསྒྲིལ་ནུས་ན།། ོ
སྔོན་ཐོན་མི་རིགས་གྲལ་དུ་དབུ་འཕང་མཐོ།།
རང་རང་གང་ལ་བརྩོན་པའི་བྱ་བཞག་རྣམས༎
ཉིན་ལས་ཉིན་ལྷག་འཐུས་ཤོར་མེད་པའི་ངང་༎
སྲོལ་རྒྱུན་རིག་པའི་གཞུང་ལུགས་འབད་པས་སྦྱོངས།

དེང་རབས་ཚན་ཚན་རིག་གནས་དང་བས་ལོངས།།་
ཁ་བའི་མེ་ཏོག་ལྷབ་ལྷུབ་འབབ་པའི་གནས།
རྔ་ལྗོངས་སྟོད་ཀྱི་སྒོ་མང་ཆོས་སྡེ་ནས།། 
སྙན་སྐུལ་མུ་ཏིག་དཀར་བོའི་རྣ་རྒྱན་འདི།།
དཔྱོད་ལྡན་རྩོམ་གྲོགས་ཡོངས་ལ་སྐྱེས་སུ་བཏེགས།
ཕུལ་བྱུང་ཉམས་མྱོང་སེམས་ཀྱི་འཆར་སྒོ་དང་། ནག་ཆུ་
ངོ་མཚར་དཔྱད་བརྗོད་ཟབ་མོའི་འགྱུར་ཁུག་གླུ།༎
འཕྲིན་ལན་ཁུ་བྱུག་བུ་མོའི་མགྲིན་པ་ལ༎
མྱུར་བར་བརྒྱན་ཏེ་བསྐུར་བའི་འདུན་པ་ཆེ།།
1994.3.8
མི་ཚེ།
སྐར་ཆ་ཐག་ཐག་བགྲོད་ཤུལ་ན།
མི་ཚེའི་རིན་ཐང་གི་ལྕི་ཡང་འཇལ་བཞིན་མིག་ཆུ་ལྷུང་།
རང་དོན་རྐྱང་རྐྱང་གིས་བྲིས་པའི་ཡ་ཐོད་རི་མོ།
ན་ནིང་ལས་ད་ལོར་ཟབ།
ཝེ་གླེན་ཕྲུག

རྐང་གླིང་དམར་བོའི་འགྱུར་ཁུགས་ཀྱིས་བསུ་མ་བྱེད་དུས།
ཡོད་ཚད་ལ་སྟོང་ཉིད་ཀྱི་རྫོགས་ཚིག་བཀོད་ན་ག་ལ་འགྲིག
སྔོན་གྱི་ཚེ་ཡང་།
ཀྱག་ཀྱོག་རྐང་ལམ་ཕྲ་མོ་ནས་འགྱེལ་ཞོར་ལངས་ཞོར།
ཤམ་བྷ་ལར་བཞུད་ཟིན་པའི་མེས་པོ་ཚོས།
ཟུངས་ཁྲག་གིས་བསྐྲུན་པའི་ལེགས་སྐྱེས་དམར་བོ།
རླུང་རྟ་བཞིན་མཐོ་སྒང་དུ་སྤུར་བ་མ་ཡིན་ནམ། 
སེམས་རྩ་དུང་ཟླ་ལས་དཀར་བ་བདེན་ན།
འཇིག་རྟེན་ཆུང་ཆུང་འདིའི་རྨི་ལམ་དཀྲོག་ཆེད།
དགུ་སེང་དྲུག་འགྱུར་གྱི་གླུ་ཞིག་ལེན་རོགས།
ཚད་མར་གྲུབ་པའི་གླུ་ཞིག
༡༩༩༨ .༡༡ .༡༥ ཉིན་ཕ་ཡུལ་བཀྲ་ཤིས་ཆོས་ཐང་དུ་བྲིས།

སཱ་ལའི་སྨན་ལྗོངས།
—འཇར་པན་གྱི་གྲོགས་པོ་ཞིག་གིས་སྐུལ་ངོར་བྲིས།
གླིང་བདུན་གྱི་མཁའ་ཀློང་ཡངས་པོ་ན༎
ཤེས་རིག་གི་འོད་སྟོང་འགྲན་མེད་པ།
རྫོགས་ལྡན་གྱི་སཱ་ལའི་སྨན་ལྗོངས་ཞེས༎
གྲགས་སྙན་གྱིས་ཚངས་དབྱངས་འགོག་པ་ཡོད།།
མཁའ་ལྡིང་གི་རྩལ་གྱིས་མི་ཟིན་པའི།།
གངས་དཀར་གྱི་རི་ཚོམ་ཚར་དུ་དངར།།
བརྒྱད་ལྡན་གྱི་ཆུ་ཀླུང་ཁྲི་མ་འབུམ།།
ལྷུང་ལྷུང་གི་དངོས་གྲུབ་འདི་ནས་བརྙེས༎
འབྱུང་འཁྲུག་གི་ནད་དཔུང་གཞིལ་མཛད་པའི༎
རང་བྱུང་གི་སྨན་ལྡུམ་བགྲང་མཐའ་མེད།།་
གསེར་དངུལ་དང་ཟངས་ལྕགས་གཏེར་ཁའི་རིགས༎
ཇི་འདོད་དུ་བརྡོལ་བ་ནོར་བུའི་གླིང་།།
མཐའ་མེད་ཀྱི་སྤངས་ལྗོངས་མིག་ལ་མཛེས།
མེ་ཏོག་གི་དྲི་བསུང་སྣ་ལ་ཞིམ།།
རི་སྐྱེས་ཀྱི་མཆོང་གར་སྙིང་དུ་སྡུག །
རང་བྱུང་གི་མཛེས་ཆོས་ཉམས་སུ་དགའ།།

རི་ལུང་གི་ཐ་གྲུ་གཡང་བཞིས་གཏམས།།
གསེར་མདོག་གི་ཞིང་བཟང་སྙེ་མས་དུད།
བཟོ་ཚོང་གི་ཆུ་གཏེར་ཉིན་བཞིན་འཕེལ།
ཕྱུག་འགྱུར་གྱི་མཐུན་རྐྱེན་མ་ཚང་མེད།།
གཞན་དོན་དུ་གཞོལ་བའི་བླ་མ་དང་།།
བསླབ་གསུམ་གྱིས་མཛེས་པའི་འཕགས་ཚོགས་སྡེ།
ས་ལམ་ལ་དབང་འབྱོར་གྲུབ་སྔགས་སོགས༎
གཏན་བདེ་རུ་འཁྲིད་མཁས་དེད་དཔོན་མང་༎
ཟབ་རྒྱས་ཀྱི་ཐུབ་དགོངས་འོ་མའི་མཚོ༎
ལུང་རིགས་ཀྱི་ལྷུན་པོས་ཉེར་བསྲུབས་ཏེ།
ལྟ་སྤྱོད་ཀྱི་ཉི་ཟླ་གྲུབ་པའི་མཐའ།།
ཐོས་སྒོམ་གྱིས་འཛིན་མཁས་རྒྱུ་སྐར་གྲངས༎
གནའ་དེང་གི་ཤེས་རིག་སློབ་པའི་གྲྭར༎
མཁྱེན་ལྡན་གྱི་སློབ་དཔོན་ཟླ་ལྟར་གསལ།།
ཐོས་བརྩོན་གྱིས་ཕྱུག་པའི་སློབ་བུ་མང་།།
འཛམ་གླིང་གི་རྒྱ་ཕིབས་གྲགས་སྐམ་མིན།།
སྤྱི་ཕན་གྱི་འོད་ཞགས་མི་དམན་ཞིང་།
ཆོལ་གསུམ་ལ་དབང་བསྒྱུར་ས་དབང་གིས།
མདུན་སྐྱོད་ཀྱི་རྫ་རྔ་བརྡུངས་པ་ན།། 
སྤྲོ་དགའ་ཡི་བྲོ་གར་ཆེམ་སེ་ཆེམ།།

མཆོག་གསུམ་ལ་དད་གུས་རི་ལས་བརྟན།།
གཞན་ཕན་གྱི་ལྷག་བསམ་དུང་ལས་དཀར།། 、
འཇིགས་མེད་ཀྱི་སྙིང་སྟོབས་རྡོ་རྗེའི་ཁམས།།
ཐུ་བྷོད་ཀྱི་ཁྱད་ཆོས་གཙོ་བོ་ལགས།
སེམས་བཟང་གི་རྒན་པོ་བསླབ་བྱར་མཁས༎
གཤིས་ལེགས་ཀྱི་གཞོན་ནུར་བཀུར་བཟོས་ཆེ།།
འཁྲལ་འཁྲུལ་ལ་མ་གོམས་ཕྱི་ཐག་རིང་།
བོད་མི་ཡི་གཤིས་ཀ་གཞན་ལས་མཆོག །
ཕྱི་ནང་གི་སྣོད་བཅུད་ལྷུན་གྱིས་གྲུབ།།
རྨད་བྱུང་གི་དགེ་མཚན་བརྗོད་མཐའ་བྲལ།།
འུད་བྲལ་གྱི་ཐོལ་རྩོམ་མེ་ཏོག་ཕྲེང་༌༎ འོ། 
རྒྱང་རིང་གི་གྲོགས་པོའི་མགུལ་རྒྱན་ཡིན།།
ཉག་ཕྲན་ལས་སྐྱེན་པའི་འཇེབ་འཁོར་ནང་།།
འཇར་པན་གྱི་གྲོགས་པོ་རིག་རྒོད་དེས༎
གངས་ལྗོངས་ཀྱི་ཁྱད་ཆོས་དྲིས་པའི་ལན།།
གསེར་སྨྱུག་གིས་སྒེག་འགྲོས་ལན་གཅིག་ངོམ།། 

དད་གསུམ་རླུང་གིས་བསྐུལ་བའི་ཐོལ་རྩོམ།
རྒྱལ་མོ་ཚ་བ་རོང་གི་འཕགས་མཆོག་ཐུགས་རྗེ་ཆེན་པོའི་
སྐུ་བརྙན་བྱིན་ཅན་ལ་མཇལ་སྐོར་དུ་ཕྱིན་པ།
རབ་འབྱམས་རྒྱལ་བའི་ཐུགས་བསྐྱེད་རྒྱ་མཚོ་ལས་ཆེ་བའི།
ཕྱག་ན་པད་མོའི་རྨད་བྱུང་འཕྲིན་ལས་ཀྱི་སྙན་པ།།
རྒྱལ་མོ་ཚ་བ་རོང་གི་ནགས་ཀློང་ན་ལྡིར་བས༎
དངོས་མཇལ་འདུན་པའི་རླུང་བུ་འགོག་ཐབས་ཤིག་མ་བྱུང་༎
ཐོ་རེངས་པ་སངས་སྐར་ཆེན་དབང་ཕྱོགས་ནས་འཛུམ་ཞིང་།
ཁྱིམ་བྱ་མཛེས་མའི་འབོད་སྐད་ཐོས་འཛིན་དུ་ཞུགས་ཚེ།
དྭངས་བསིལ་གཙང་མའི་ཆབ་ཀྱིས་ཁྲུས་གསོལ་ཞིག་བྱས་ཏེ།།
སྟབས་བདེའི་ཞོགས་ཟས་མངར་མོའི་རོ་བཅུད་ལ་རོལ་ཏོ༎
བྱང་ནས་ལྷོ་རུ་འཐེན་པ་སྣུམ་ཞག་གི་ལམ་དུ།།
ཤར་རླུང་རྟགས་སུ་བཀོད་པའི་འཇེབ་འཁོར་ལ་བསྡད་དེ།།
ལྷུང་ལྷུང་འབབ་པ་སོ་མང་ཆུ་བོ་དང་ལྷན་ཅིག །
ཐུགས་ཆེན་གནས་ཀྱི་རི་ལ་མཇལ་སྐོར་དུ་ཆས་ཚེ།།
དཀན་གཟར་ལྷུན་པོའི་བསྟར་ཕྲེང་བརྗིད་ཉམས་དེ་འཇིགས་ཤིང་།།

འགག་ཕྲེང་དོག་མོའི་ཀྱག་ཀྱོག་ལམ་བུ་ཡང་ཕྲ་བས།
ལྷོ་ཕྱོགས་གཤིན་རྗེའི་གྲོང་གི་འཇིགས་རྔམ་གྱི་བཀོད་པ།། བར
མ་ཉམས་གནས་འདིར་འཕོས་པའི་དོགས་བློ་ཞིག་སྐྱེས་བྱུང་།།
མཚམས་རེར་ཚང་ཚིང་ནགས་མའི་དགའ་ཚལ་གྱི་གསེབ་ན།
སྤུ་སྡུག་འདབ་ཆགས་མང་བོའི་མགྲིན་གླུ་དེ་སྙན་ཞིང་༎
གཡུར་ཟ་ལྡེམ་པ་ཀུ་ཤུ་ཚ་ལི་ཡི་མེ་ཏོག །
ཕང་ཕུང་ཆགས་པའི་ཡོ་ལང་དགའ་སྟོན་ཀྱང་མྱོང་བྱུང༌། དེ་
རི་བོ་སྤོ་མཐོའི་རྩེ་མོར་ན་བུན་གྱིས་འཁྱུད་ཅིང༌༎
འཇའ་ཟེར་གུར་དུ་ཕུབ་པའི་ལྷ་ཁང་གི་བཀོད་པ༎
ལྡེམ་གཡོ་ཁྲོ་སྐྱབས་ཟམ་པའིགྲུ་ཟུར་ནས་མཐོང་ཚེ།
མྱུར་མཇལ་འདུན་པ་རྒྱལ་མོ་རྔུལ་ཆུ་ཡི་རླབས་རྒྱུན༎
ཐུགས་ཆེན་གནས་རིའི་ངོས་ཀྱི་ཀྱག་ཀྱོག་གི་ལམ་དུ།།
ངུར་སྨྲིག་བླ་གོས་ལུས་ལ་འཁོར་གསུམ་གྱིས་བསྡམས་ཏེ།
གསར་སྐྱེས་གསོམ་དཀར་ཤིང་གི་མཁར་བ་ལ་བརྟེན་ནས༎
རྔུལ་ཆུའི་མུ་ཏིག་འཐོར་བའི་ངལ་བརྒྱ་ཡིས་འཛེགས་སོ༎
ཚང་ཚིང་ལྗོན་པའི་གཡུ་ལོ་ཤིག་ཤིག་ཏུ་གཡོ་ཞིང་།།

 རང་བྱུང་སྨན་སྤོས་ཁྲ་ཆེམ་མེ་ཏོག་གིས་མཛེས་པའི།
དབེན་གནས་ཉམས་དགའ་གྲུ་འཛིན་གཉིས་པ་ཡི་ཞིང་འདིར༎
གདོང་དམར་བོད་ཀྱི་ལྷ་སྐལ་ཆེན་པོ་དང་མཇལ་བྱུང་།། 
ལ་ལས་བགྲང་བྱ་སྟོང་གི་གོང་རོལ་གྱི་དུས་ཤིག ། 
འཕགས་པ་མིག་མི་འཛུམ་པའི་བརྩེ་ཆེན་གྱི་འོད་དཀར༎
ལྷོ་རོང་བས་མཐའ་ནགས་མའི་སྨན་ལྗོངས་འདིར་འཕྲོས་ཏེ།
ཁྱེད་སྐུ་ཤེལ་དཀར་ལྷུན་པོ་རང་བྱུང་དུ་གྲུབ་སྐད།།
འགའ་རེས་ཕུལ་བྱུང་སྔ་འགྱུཪ་བསྟན་པ་ཡི་ཀྭ་ཆེན།། གོ་
ལོ་ཆེན་བཻ་རོ་མཆོག་གིས་ལྷ་ལྡན་གྱི་ཡུལ་ནས༎
མཐའ་འཁོབ་མུན་གླིང་འདི་ཡི་རྨོངས་རྟུལ་གྱི་འགྲོ་བར།།
ཚོགས་གཉིས་བསོད་ནམས་གསོག་པའི་དད་རྟེན་དུ་དྲངས་ཟེར།།
གང་ལྟར་ཁྱད་འཕགས་རྟེན་འདིར་མཇལ་བ་ཡི་མོད་ལ། 
སེམས་པར་བརྗོད་བྲལ་དགའ་བདེ་གསར་བ་ཡིས་ཁྱབ་པས།།
ད་ཕན་གྱི་ནར་བསྡད་པའི་སེམས་མེད་ཀྱི་ཨོ་ལོས།
དེ་རིང་འོ་བརྒྱལ་མྱོང་བ་དོན་ལྡན་ཞིག་བྱུང་སོང་།།
དཔྲལ་བའི་ཟླ་ཤེལ་ཞུ་བའི་རྔུལ་ཆུ་ཡི་མཆོད་ཡོན།།
 

དད་གསུམ་འདབ་མ་གྲོལ་བའི་ཟོལ་བྲལ་གྱི་མེ་ཏོག །
དྲི་ཞིམ་སྤོས་སོགས་སྣ་ཚོགས་མཆོད་པ་ཡི་རྒྱ་མཚོ།།
སྐྱེ་དགུའི་བསོད་ནམས་ཞིང་འདིར་དུང་དུང་གིས་ཕུལ་ཏོ།། ཉྙོ
ཐུགས་བསྐྱེད་གཞན་ལས་འཕགས་པའི་སྙིགས་དུས་ཀྱི་འདྲེན་པ།།
མེ་ཏོག་གང་ལ་ཕོག་པའི་གདོང་དམར་གྱི་སྐྱབས་གཅིག །
བརྩེ་ཆེན་འཇའ་སྤྲིན་བསྣོལ་བའི་གུར་ཁང་གི་ཀློང་ནས༎
འཁོར་མཚོར་བྱིང་བ་ཡོངས་ལ་གཟིགས་པ་ཞིག་མ་ལྷོད། སྔ་
ཁྱད་པར་གླིང་བདུན་བྱང་ཕྱོགས་གངས་དཀར་གྱི་སུལ་ན།།
སྒྲ་གཅན་སྟོང་གིས་ཟིན་པའི་དམར་ཕྱོགས་ཀྱི་ཟླ་བཞིན།།
ཕྱི་ནང་སྣོད་བཅུད་ཉམས་པའི་ཆོལ་གསུམ་གྱི་ལྗོངས་འདིར།
མི་འཇིགས་སྐྱབས་སྦྱིན་མཆོག་གི་ཕྱག་རྒྱ་ཞིག་གནང་དགོས༎
དེ་ལྟར་དད་གསུམ་འོ་མཚོ་འཕྱུར་བ་ཡི་སྐྱབས་ཞུ།།
འཕགས་མཆོག་ཕྱག་ན་པད་མོའི་སྐུ་དྲུང་དུ་གསོལ་ཚེ།
ཟླ་གཞོན་སྟོང་གིས་མཚོན་མིན་དཀར་གསལ་གྱི་ཞལ་རས།
དགྱེས་འཛུམ་སྔར་ལས་མཛེས་པའི་ཉམས་སྣང་ཞིག་ཤར་བྱུང་།
དུག་གསུམ་གཅོང་ནད་ཆེན་པོས་བར་མེད་དུ་ཟིན་ཀྱང་༎

རྒྱལ་བའི་རྗེས་ཞུགས་རློམ་པ་ཕྱི་ཚུལ་གྱི་དགེ་སྦྱོང་།། 
དེང་ནས་འདུ་འཛིས་དབེན་པ་གནས་རི་འདིའི་མགུལ་དུ།།
ཁྱོད་སྐུ་སྙིང་ལ་སྒོམ་བཞིན་གནས་རྒྱུ་ཞིག་བྱུང་ན།།
ངེས་འབྱུང་སྤུ་སུའི་རླུང་གིས་རམ་འདེགས་ལ་བརྟེན་ནས།།
བདག་ཡིད་ནགས་མའི་འཁྲི་ཤིང་ལྡེམ་ལྡེམ་དུ་གཡོས་ཤིང༌༎
ཡང་ཡང་རྟེན་འདིར་མཇལ་བའི་རེ་སྨོན་དང་བཅས་ཏེ།།
ཕྱི་མིག་ཤོར་བཞིན་ཤོར་བཞིན་རི་རྩེ་ནས་བབས་སོ༎ 7
༡༩༩༦.༨.༡༣ཉིན་ཁྲོ་སྐྱབས་གནས་རིའི་འདབས་ནས་བྲིས།
མེ་ཏོག་གི་དང་གཏམ།
ལས་དབང་ལ་འཁྲེང་ཞེན་ཆེ་བའི་ང་རང་། །
ལས་དབང་གིས་གནས་འདིར་སྦྲུམ།
ཁུ་སིམ་པའི་གངས་འདབས་འདི་ན།
ལྷགས་རླུང་དང་ཁ་བའི་འཚུབ་མ་འཁོར།

གྲང་རེག་གི་ཁ་དོག་མོད་ས་ནས།
འཚར་ལོངས་བྱུང་ཞིང་ཁོ་ལག་རྒྱས་ཕྱིར།
ང་ལ་སུས་ཀྱང་བསྒྱུར་དཀའ་བའི་རང་གཤིས་རྩུབ་མོ་ཞིག
ང་གངས་རི་ལ་དགའ་ཞིང་གངས་རི་ལ་དུང་།
ང་གངས་ལྷ་མེ་ཏོག་གི་རིགས་རྒྱུད་ཡིན་ཕྱིར།
ཡོད་ཚད་གངས་རི་ལ་དབང་ཞིང་གངས་ལྗོངས་ཀྱི་ཆེད་དུ་འབུལ་དགོས།
ངའི་འདབ་ལོ་རེ་རེར།
ཕུགས་བསམ་དང་གསར་གཏོད་ཀྱི་གསང་བ་སྦྲུམ།
གངས་རིའི་མཛེས་སྡུག་གི་ཆེད་དུ།
གེ་སར་གྱི་དངོས་གྲུབ་རྫོགས་མི་སྲིད།
ངའི་མདུན་ན་དཔྱིད་དཔལ་གྱི་བསུ་མ་ཡོད་ལ།
ངའི་སྟེང་ན་ཉི་གཞོན་གྱི་དྲོད་ཁོལ་འཁྱིལ་བས།
ང་རྟག་བརྟན་གྱི་གངས་ལྷ་མེ་ཏོག་ཡིན།
༡༩༩༥.༨.༡༣ ཉིན་ཟི་ལིང་ནས་བྲིས།

དྲག་བསྐུལ། 
མེ་དཔུང་དམར་བོའི་ཀློང་ན་འགྱིང་བའི་ལས་གཤིན་ཆོས་ཀྱི་རྒྱལ་བོ་ཆེ༎
དྲག་མཚོན་རྡོ་རྗེའི་མེ་ཆར་སྤྲོ་བའི་ཕྱག་དྲུག་མ་ཧཱ་ཀ་ལ་ཆེ༎
རྟ་བདག་བརྒྱད་སོགས་འཁོར་གྱིས་བསྐོར་བའི་སྨུག་འཛིན་གྲོང་གི་དབང་
ཕྱུག་ཆེ།།
བྱང་མཐའི་དགྲ་སྡེའི་རུ་དཔུང་སྟུག་པོ་འབྲུ་གསུམ་རྣམ་པས་ཞལ་དུ་
སྟོབས༎
མི་བཟད་འཇིགས་པ་བརྒྱད་ལས་སྐྱོབ་པའི་སྔོ་ལྗང་ཞལ་གཅིག་ཕྱག་
གཉིས་མ༎
རླུང་ནག་འཚུབ་མའི་གུར་ན་སྒེག་ཅིང་དྲེའུ་རྟ་རྐང་གསུམ་ལ་དབང་མ།།
ཁམས་གསུམ་དབང་ཐང་གཡང་དུ་འགུགས་པའི་རིག་བྱེད་ལྷ་མོ་དམར་
ནག་མ།
མི་ཤུགས་འཕྲིན་ལས་རྡོ་རྗེའི་འོད་ཀྱིས་སྦྲ་ནག་འབུམ་གྱི་ཕ་ས་སྲུངས།།
གཞུང་ལུགས་འབུམ་ཕྲག་ཐང་མར་བརྡལ་ཏེ་བདེན་དོན་འཆད་པའི་
ལྗགས་རྩལ་ཅན།།
ལུང་རིགས་གནམ་ལྕགས་འཁོར་ལོའི་རྩེ་ནས་ཕས་རྒོལ་འཇོམས་པའི་མཐུ་
རྩལ་ཅན།།

སྡེ་བཞིའི་དཔུང་གི་འཐབ་སྟངས་བཀོལ་མཁས་མི་ཚར་སྙན་ངག་འཐབ་
རྫོང་ཅན༎
བྱ་ཁྱུ་དཀར་བོའི་དེ་ཉིད་གསལ་ཕྱིར་དངོས་སྟོབས་རིག་འཕྲུལ་མདུང་
ཐུང་སྣུན།།
སྤྲུལ་གཞི་གཅིག་ལས་དུ་མ་སྤྲོ་མཁས་རིག་འཛིན་གྲུབ་པའི་དབང་བོ་དང༌།
ཐབས་ཇུས་བྱེ་བའི་མཁར་རྫོང་ལས་ཐོན་ཁྲི་སྡེ་འབུམ་སྡེའི་སའི་ཚངས་པ།
ཉམས་མྱོང་རྒྱ་མཚོའི་འཇིངས་ལས་རབ་བརྒལ་དབུ་དཀར་བསམ་ཤེས་
རྒན་པོ་སོགས།
མ་གཡེལ་མ་གཡེལ་གངས་རིའི་ལྗོངས་ལ་འོད་དཀར་རྐྱང་བའི་མདུན་
ལས་གནོངས།།
ཕོ་རྩལ་སྣ་དགུའི་འཕྲུལ་ལ་གོམས་པ་འབྲོག་ཕྲུག་འབྲོང་རྒོད་དར་མའི་ཁྱུ།༎
བློ་རིག་གྲུང་བོ་མདའ་ལས་སྐྱེན་པ་སོ་ནམ་གླང་ཆེན་ངར་མའི་ཁྱུ།།
ངོ་མཚར་ཚན་རིག་ལྟད་མོ་མཐོང་བ་ལས་བྱེད་འབྲུག་ཆུང་ལྗང་ལོའི་ཁྱུ།།
མེས་པོའི་ཞལ་ཆེམས་སྙིང་ལ་བསྐྱིལ་ཏེ་མཐུན་སྒྲིལ་གསེར་གྱི་ཁང་བཟང་
སྐྲུན།།
 དངུལ་དཀར་ཟེའུ་ཕྱག་གིས་སྐྱོར་ཞིང་བཞོ་དབྱངས་སྙན་མོའི་གླུ་ལེན་མ༎
གསེར་མདོག་ཞིང་ཁར་སྒེག་འགྲོས་ངོམ་ཞིང་མཛངས་མའི་ཡོན་ཏན་ལྷུན་

རྫོགས་མ༎
དེང་རབས་མཚར་སྡུག་རྒྱན་ཆས་སྤྲས་ཞིང་གཞན་ཡིད་འཕྲོག་པའི་ཆོམ་
རྐུན་མ།།
ཕྱི་ནང་ཤེས་རིག་རྣ་རྒྱན་ཤིག་ཤིག་དུས་རབས་གསར་བའི་སྐོར་བྲོ་རྩེས།།
༡༩༩༩་༧་༦ཉིན་མཚོ་སྔོན་ཐུན་ཏེ་རྫོང་དུ་བྲིས། m
བཙུན་པའི་ཁེངས་གླུ།
ཏི་སེའི་ལྟོ་བ་ནས་ཆས་ཏེ།
པ་ཏྲ་གཡས་འཁྱིལ་གྱིས་འབབ་པའི།།
དྭངས་གཙང་ཆུ་མོ་ཡི་ཁ་ན།།
བཙུན་ཆུང་སྣང་སྐྱིད་ཅིག་མཆིས་སོ།།
ནང་ན་འདོད་གདུང་གིས་མ་གཙེས།།
ཕྱི་ན་རྒས་པ་ཡིས་མ་མནར།།
ཤ་དར་ཁྲག་དར་གྱི་སྐུ་གཟུགས༎
མཛེས་པ་དགུ་སྒྲིག་ལས་ལྷག་པ།།
ཟང་ཟིང་འཇིག་རྟེན་གྱི་བྱ་བཞག །

འགྲུབ་མིན་ཐུགས་ཁྲལ་ནི་མེད་པས།
ཟླ་ཞལ་དཀྱིལ་འཁོར་གྱི་ངོས་ཡངས།།
འཛུམ་དཀར་མེ་ཏོག་གིས་བརྒྱན་ཡོད༎
མཐོན་པོའི་རི་རྩེ་ནས་མ་གྲང༌།།
དམའ་མོའི་ཞིང་ཁ་ནས་མ་ལྟོགས༎
དྲུག་འགྱུར་ངག་རིག་གིས་མྱོས་པའི།།
ལོ་ཆུང་བཙུན་པ་འདི་སྐྱིད་པ།།
དགའ་སྡུག་སྟོན་སྤྲིན་ལ་འགྲན་པའི༎
གཡོན་མའི་བཀའ་དབང་དུ་མ་ལྷུང༌།།
གསེར་སྦྲང་གཞོན་ནུ་དང་ལྷན་ཅིག །
དཔྱིད་གསུམ་མཛེས་ལྗོངས་སུ་འཕུར་རོ༎
གཤང་གཅིའི་འདམ་རྫབ་ཏུ་མ་ལྷུང༌།།
ལན་ཆགས་བུ་ལོན་གྱིས་མ་བསྐོར།།
སྐུ་ལུས་རིན་ཆེན་གྱི་སྒྲོན་བུར།
ལྷན་སྐྱེས་དྲི་བསུང་གིས་ཁྱབ་འདུག །
བཙན་ཕྱུག་དབང་ཐང་ལ་མ་སྨོན།།

མཛེས་མའི་གཡོ་འཕྲུལ་ལ་མ་ཆགས།།
གསར་སྐྱེས་རྩྭ་ལྗང་གི་གདན་དུ།།
བདེ་ཆེན་འོད་ཕུང་དང་འདྲེས་འདུག །
ཁྲུས་དང་ཆུ་རྩེད་ལ་བྱང་བ།།
ལྟོ་དཀར་ཉ་མོ་ལས་ལྷག་ཀྱང༌།།
འདི་ཕྱིའི་རྫོགས་ལྡན་ལ་དབང་བའི།།
བཙུན་ཆུང་རིག་གསལ་འདིར་སྨོན་ནོ༎
༡༩༩༩་༧་༥ལ་རྨ་ཀླུང་ཁུགས་པ་གཉིས་པར་བྲིས།
དུར་ཁྲོད།
རི་གསུམ་གྱི་ཡང་རྩེར།
བྱ་ཚོགས་ཀྱི་ཞིང་བཀོད་དུ་གྱུར་བའི་དུར་ཁྲོད་ཅིག
གནས་དེར སྐྱེ་བོ་ཁྲི་འབུམ་གྱི་ལུས་མཆོད་བཤམས་པའི་
དམར་དྲི་འཐུལ།
རུས་པ་སྐམ་པོའི་གདན་དཀར་གཅལ་དུ་བཀྲམ།
རྐང་གླིང་ཕྲ་མོའི་འོ་དོད་རྣ་བར་འཛེར།
སྒོར་སྒོར་དུ་འཐེན་པའི་དར་ལྕོག་དཀར་བོ།
ལྷགས་རླུང་གི་ངར་ཁར་འདར་སིག་སིག

དུས་རབས་ཉེར་གཅིག་པའི་སྙིང་གཏམ།
ཅི་ཡིན་མི་འཚལ་བའི་ཞེད་སྣང་ཞིག་གིས།
ཡོད་ཚད་སྐྱི་གཡའ་བའི་ཡུལ་ལྗོངས་འབའ་ཞིག་ཏུ་མཐོང་༎
དེ་རིང་ཡང་།
སྣུམ་ཞག་གིས་ཚོས་པའི་རྡོ་སྟེགས་ན།
རྡོ་སྟེགས་བཞིན་འཁྱག་པའི་ལུས་ཕུང་གཅིག
མི་ཡུལ་གྱི་བཤན་པ་དྲེད་པོས།
ལྗིད་ཏིག་ཏིག་གི་སྟ་རེ་གཡུག་ཐེངས་འགས།
མེ་ཏོག་བཞིན་བསྐྱངས་པའི་ལུས་ཕུང་དུམ་བུར་བཅད་ཚེ།
ཐམས་ཅད་ལ་སྙིང་བོ་མེད་པ་གཞི་ནས་རྟོགས།
ཀྱི་ཧུད། སྐད་ཆའི་བཤད་འཕྲོ།
གོས་ཀྱི་གྱོན་འཕྲོ།
ཟས་ཀྱི་ཟ་འཕྲོ།
ལས་ཀྱི་བྱེད་འཕྲོ།
བྱ་བཞག་ཐམས་ཅད་རྒྱབ་ཏུ་བོར་ནས།
འདི་ལྟར་ཐང་དཀར་དང་ཐང་ནག་གི་ཚོགས་འཁོར་དུ་གྱུར་
ཉིན།
ཡོད་ཚད་སྟོང་སངས་སངས།
སྟོང་སངས་སངས་ཀྱི་དུས་སྐབས་དེར།
དཀོན་མཆོག་གསུམ་མཁྱེན།
༡༩༩༩་༡་༦

དཔྱིད་དཔལ་ལ་འཁྲེང་བའི་བུང་བ།
སྟེང་འཐུང་དཀར་བོའི་འདབ་ལོ་བརྩེགས་རིམ་ན༎
གེ་སར་སོ་འཕྲེང་དགོད་པའི་རྒྱལ་མཚན་དུ།།
འཕུར་ལྡིང་གར་དུ་རྩེན་པའི་ངོ་མཚར་འབུམ༎
དྲན་ཚེ་དགུན་གྱི་སྟག་མོར་ལྷག་པར་ཁྲོ༎
ཁ་བའི་ཚེར་མ་རྣོན་པོས་ཕྱི་ནས་འཚེ།
སྦྲང་རྩིའི་བཅུད་དང་བྲལ་བས་ནང་ནས་གདུང་།།
ཕྱི་ནང་སྒྲིབ་པ་ཡི་དྭགས་སྤུན་དུ་བྱས།།
ཀྱེ་ཧུད་དགུན་གྱི་རྒྱལ་མོའི་བྱེད་ལས་འདི།།
གསར་སྐྱེས་འཁྲི་ཤིང་བསིལ་འཇམ་རླུང་བུས་ལྡེམ།
འདབ་ཆགས་ཚོགས་ཀྱིས་སྙན་པའི་གྲེ་བ་བསངས།།
ཉལ་འགྲོ་བུ་མོས་ལྷུང་ལྷུང་མེ་ཏོག་འཐུ།༎
དཔྱིད་དཔལ་འཛུམ་མདངས་གསལ་ལ་གཡུ་སྦྲང་སྨོན།།
ཧ་ལོའི་མེ་ཏོག་ཟེའུ་འབྲུའི་ཁུར་གྱིས་དུད༎
ཕྱེ་ལེབ་སྟོང་གིས་འདོད་པའི་གཤོག་གར་རྩེ༎
བུང་བའི་རྫོགས་ལྡན་དཔྱིད་ཀྱི་དགའ་སྟོན་ལ།
འཁྲེང་བའི་སེམས་པས་མནལ་ཐབས་དབྱིངས་སུ་བྲོས།།

རེ་བཅོལ།
བློ་དང་ལང་ཚོའི་མེ་ཏོག་ཕོན།།
ཉིན་ལས་ཉིན་བཞིན་མཛེས་པ་ཡི༎
གངས་རིའི་སེང་ཕྲུག་མང་བོ་ལ།
སྙན་སྐུལ་འོ་མའི་མཆོད་པ་སྤྲོ།
ཤེས་རིག་སློབ་གྲྭའི་མཚོ་ངོགས་སུ།།
རྣམ་དཔྱོད་འཁྱུག་འགྲོས་གཤིབ་པའི་བུ།།
རིག་པའི་གནས་ལ་བརྩོན་པ་བྱོས༎
ཕ་མས་ཡོད་ཚད་ཁྱོད་ཚོར་སྨོན༎
རིག་གཞུང་གསེར་གྱི་ལྡེ་མིག་མཆོག །
བཤེས་གཉེན་དམ་པས་ཁྱོད་ཚོར་གནང༌༎
ཆོལ་གསུམ་བོད་མིའི་མདུན་ལམ་ལ།།
སྔར་མེད་འོད་སྟོང་བཀྲ་བར་མཛོད།།
ཡབ་མེས་ཤུལ་བཞག་ནོར་བུ་ཡི།
བདག་པོ་ཁྱེད་ཅག་ཁོ་ན་ཡིན།

གངས་ལྗོངས་གསར་བའི་འཛུགས་སྐྲུན་ལ།།
འཇིགས་མེད་གོ་ཆ་བཙན་པོ་བགོས།།
གསར་དར་འཕྲུལ་ལ་ཞིབ་དཔྱོད་མཛོད།།
ཚན་རིག་ཞིང་ཁམས་རིག་པས་སྐོར།།
མདུན་སྐྱོད་གོམ་སྒྲ་སྙན་མོ་ཡིས།
ཆོལ་གསུམ་ཡུལ་གྲུ་གཉིད་ལས་སློངས།
རེ་ལྟོས་ཆེ་བའི་སྨྱུག་འཛིན་པའི།།
རེ་བཅོལ་སྙིང་གི་དྲོད་རླབས་འདི།།ཀང་
རེ་སྐོང་བོད་རིགས་སློབ་མར་ཕུལ།
རེ་འབྲས་མེ་ཏོག་མྱུར་བཞད་ཤོག །
༡༩༩༧་༡༢་༧ཉིན་ཤེས་རིག་ནོར་བུའི་སློབ་གླིང་ནས་བྲིས།

སྲིན་འབུ་དམར་བོ།
ཟུངས་ཁྲག་གི་དྭངས་མ་གཞིབ་པའི་སྲིན་འབུ་དམར་བོ།
ནམ་ཡང་གསང་མིག་གི་སྐྱིབས་ལ་ཡིབ།
ལྷན་འགྲོ་ལྷན་འདུག་ལ་སུན་སྣང་མེད་ཀྱང་
ཚོར་མེད་དུག་མཆུ་འདིའི་ངར་ཁ་བསམ་ཚེ།
ངའི་རྣམ་ཤེས་ཉི་ཟླའི་འོད་ཟེར་ལ་མི་བཀལ་རང་བཀལ།
སུ་ལའང་མི་མཁོ་བ་ཚོར་མེད་ཀྱི་མནར་གཅོད་ལྕི་མོ།
དུར་ཁྲོད་ན་འཆར་ཡན་དུ་དགོད་པའི་རྣམ་ཤེས་དེ་ཚོ།
གཅོང་རོང་གི་ཟབ་ཚད་གཞལ་ཏེ་ཡོད་རྒུ་མྱོང་བའི་རི་དྭགས་རྨས་མ་དེ་ཚོ།
རྒྱང་རིང་རྒྱང་རིང་གི་ཕ་མཐའ་བསྙེགས་པའི་འདབ་ཆགས་དེ་ཚོ།
ཁ་བའི་འདབ་མ་དང་གྲང་རླུང་འཐུ་བའི་རྫི་བོ་དེ་ཚོ།
ཡོད་ཚད། སྲིན་འབུ་དམར་བོ་འདིའི་ཁ་ཟས་ཡིན་ནམ།
ཡང་ན། གསོན་ཐབས་བྲལ་བའི་ཡང་སོས་གཉིས་པ་ཞིག
ཡང་ན། ཟིན་མེད་ཀྱི་རྨི་ལམ་འཐུང་དྲགས་པ་ཞིག
ཡང་སོས་ནི་ཚ་དམྱལ་བརྒྱད་ཀྱི་དང་བོའོ།།

གང་ལྟར།ཚོར་མེད་ངང་ང་དང་ངའི་དེ་ཚོའི་ལུས་ལ་ཁྱབ་པ་སྲིན་འབུ་
དམར་བོ།
༡༩༩༨་༧་༡༥
གསེར་སྦྲང༌།
འདུལ་བ་ག་བ་
ལ
བ་ཡོད་
སྟོན་མཇུག་གི་བསིལ་རླུང་སླེབས་དུས།
ཁྱོད་ཀྱི་གཤོག་སྒྲ་རྒྱང་རིང་དུ་འཕུར་སོང་།
འཕུཪ་སོང་བའི་གསེར་སྦྲང་གཞོན་ནུ།
ཉིན་ཞག་དང་ལོ་ཟླའི་ཁྲོད་དུ།
ཉམས་སྣང་དང་རྨི་ལམ་ངོགས་སུ།
ངས་ཁྱོད་ཉིད་དྲན་ཞིང་ཁྱོད་མཚན་གླེང་།
ད་ལྟ། བསིལ་རླུང་གི་ངར་ཁ་རྣོན་པོར།
ང་ཁོ་ན་དྲན་གདུང་གིས་མནར།
ཀྱེ། སེམས་གཏིང་གི་གསེར་སྦྲང་གཞོན་ནུ།
སང་ལོའི་དཔྱིད་དཔལ་བཞད་དུས།
ངའི་རེ་སྒུག་ཟབ་མོའི་དགའ་ཚལ་དུ་འཕུར་ཤོག་དང་།
ཡོད་ཚད་བཅོས་མིན་གྱི་མེ་ཏོག་རྐྱང་རྐྱང་ཡིན།
༡༩༩༩་༣་༡༠

སྟོན་མཇུག་གི་ཡུལ་ལྗོངས།
རྫ་རི་སྨུག་པོ་སྤྲིན་པས་བཟུང་༎
ཁ་ཆར་འདྲེས་མའི་བུ་ཡུག་འཚུབ།།
ཁྲུང་ཁྲུང་དཀར་མོའི་ཁྱུ་ཚོགས་གཅིག །
ཡིད་སེམས་འཁྲེང་བཞིན་ལྷོ་ལ་འཕུར།
འཛིན་མའི་གཡུ་གོས་རླུང་གིས་ཁྱེར།
ཉལ་འགྲོ་ཆུ་མོའི་འཕེལ་ཁ་ཉམས།།
ན་ཆུང་བུ་མོའི་སྟོད་གོས་ལ།།
དྲོད་འཇམ་ཚར་བུའི་སྟེང་ཁེབ་མཛེས།།
རྒྱ་ལྕང་འདབ་ལོར་སེར་ཐིག་བབས།།
གཡུ་སྦྲང་གཞོན་ནུའི་གཤོག་གླུ་ཡལ།། 
འདབ་དྲུག་བསུང་ཞིམ་ཀེ་ས་ར།།
དབྱིག་འཛིན་སྒེག་མོའི་ལྟོ་བར་ལྷུང་།།
སོ་ནམ་རྒན་པོ་ལས་ལ་མཁས།།
སྟོན་བསྡུའི་འཁོར་ལོ་ཡུད་ཀྱིས་བསྐོར།། 
གཟེངས་རིང་སོག་མའི་ཕོན་པོ་ཡིས།།
མི་རྟག་སྒྱུ་མའི་ཆོ་འཕྲུལ་མཚོན༎ 
འབྲུ་མོའི་འོ་རྒྱུན་ཁད་ཀྱིས་འགྲིབ།།

གཡང་དཀར་ལུག་ལ་ཤ་ཤེད་རྒྱས།
མཐོ་སྒང་འབྲོག་པའི་ཀུན་རྟོག་སེམས༎
དགའ་སྐྱོ་སྟོན་ཁའི་སྤྲིན་ལ་དགོད༎
ཁ་ལ་ཡུག་གིས་མལ་ཚང་བཟོ།།
འདབ་ལྡན་རྒོད་པོས་ཁ་ཟས་འཚོལ།
བོད་རིགས་འབྲོག་པས་མར་ཆུར་རྩིག །
བསམ་ན་རང་བཞིན་གཅིག་པར་མཐོང་།།
ཐག་ཉེའི་རོང་འབྲོག་ངལ་རྩོལ་བས།།
སྨན་རྩྭ་བཙོང་བའི་རིན་འབབ་གླེང༌།།
ཐག་རིང་དོན་མཐུན་དབུ་དཀར་ཁྱུ།།
ཁེ་སྤོགས་རྒྱལ་མཚན་ཕྱར་ཏེ་ཆས།།
འབྱོར་ལྡན་མི་ཆེན་མདུན་ས་རུ།།
ཕལ་ཆེར་ཀུམ་ཀུམ་གར་ལ་བྲེལ།།
འབྱུང་འཁྲུག་དབུལ་བོའི་རྒྱང་རིང་ན།།
འཕྱ་སྨོད་འཛུམ་ཀེར་སྟོན་པའང་མཐོང་།།
དུས་བཞིའི་རི་མོ་དཀྱོགས་མཚམས་ནས།།
མིག་ཟུང་ཀེམ་ཀེམ་ཕྱོགས་བཞིར་བལྟས།
གདོན་མའི་མལ་ལས་མ་སད་པའི།།
འཇིག་རྟེན་ཆུང་ངུར་ཡིད་ཐང་ཆད།།
མི་སྡོད་འཁོར་བའི་རང་གཤིས་ལ།

མིག་ཆུས་བྱི་དོར་མ་ཡིན་ཡང་།༎
ཐོབ་ཤོར་མི་མཉམ་གྲུ་ག་འདིར།།
མི་སེམས་ཤི་བའི་གཏམ་རྒྱུད་མང༌༎
སྟོན་མཇུག་སྒྱུ་མའི་གློག་གཟུགས་སུ།།
བདེ་སྡུག་དགའ་སྐྱོའི་སྣང་བརྙན་འབུམ།།
ཤར་བའི་ཕ་མཐའ་མི་དམིགས་ཀྱང་།། ཆ་ཙམ་གསེར་སྨྱུག་རྩེ་མོར་བབས།།
༡༩༩༧༩༢༩ཉིན་རྨ་ཆེན་གངས་རིའི་ཉེ་འདབས་ནས་
བྲིས།
དུས་ཀྱི་དགེ་མཚན།
འཛམ་བུའི་འཁྲི་ཤིང་གར་དུ་གཡོ་བའི་གླིང་བདུན་བྱང་གི་ཆ་ཞིག་ན།
གངས་དཀར་མུ་ཏིག་བསྟར་ལ་བརྒྱུས་པ་ཆོལ་གསུམ་ཆོས་ཀྱི་ཞིང་ཁམས་
ཡོད།།
དེ་ཡི་མདོ་སྨད་ཤེས་རིག་འབྱུང་གནས་རྔ་ཁུལ་དགའ་ཚལ་ཡངས་པོ་ནས།
ལེགས་འཁྲུངས་འགྲོ་ཕན་བྱེ་བའི་གཏེར་འཛིན་རྔ་བའི་གསར་འགྱུར་》
དགེ་མཚན་གླེང༌།།

མི་བརྟན་འགྱུར་བ་དངོས་པོའི་གཤིས་ལས་རྒྱལ་སྤྱིའི་གལ་ཆེའི་གསར་
འགྱུར་དང༌།།
དུང་ཕྱུར་བཅོ་ལྔའི་ཁྱོན་ལ་དབང་བསྒྱུཪ་ས་སྐྱོང་ཆེན་པོའི་བླང་དོར་
བཀའ།།
འགྱུར་བཞིའི་གསེར་གྱི་ཐེམ་སྐས་ལ་འཛེགས་ཀྲུང་ཧྭ་མི་དམངས་མདུན་
སྐྱོད་གླུ།།
ངོ་མཚར་གསར་བྱུང་གཏམ་གྱི་གླིང་བུ་བསྔགས་ཡུལ་ཁྱོད་ཀྱི་མགྲིན་པར་
སྙན།།
ཁྱད་པར་ཕུན་ཚོགས་སྡེ་བཞིའི་དཔལ་འབར་རྔ་ཁུལ་བཅུ་གསུམ་རྫོང་
ཁག་གིས
རྒྱལ་ཁྲིམས་གདུགས་དཀར་སྤྱི་བོས་བཏེགས་ཤིང་ཅན་བཞི་ལས་ཀྱི་འཁོར་
ལོ་ཆེ།།
ལྷོད་མེད་མདུན་ནས་མདུན་དུ་བསྐོར་ཏེ་དེང་རབས་བ་གམ་མཐོན་པོའི་
རྩེར༎
མངོན་པར་འཕགས་པའི་ངོ་མཚར་གཏམ་བཟང་ཁྲི་འབུམ་སྐྱེ་བོའི་རྣ་
བར་སྐྱེལ༎
གཡང་བཞི་ཕྱུགས་ཀྱི་འཕེལ་ཁ་མྱུར་བ་དབྱར་གསུམ་ཆུ་གཏེར་ཆེན་པོའི་

རླབས།།
སྣ་མང་འབྲུ་རིགས་མཛོད་དུ་སྤུངས་པས་མིག་སྐྱའི་གན་མཛོད་ཁེངས་པ་
བསྙིལ༎
རིན་ཆེན་སྣ་ལྔའི་ཚོང་ཟོང་རྒྱས་པ་འཚོ་མེད་གྲོང་ཁྱེར་གཉིས་པ་ཞེས༎
དོན་ལྡན་འཕྲིན་སྙན་ཁུ་བྱུག་མགྲིན་གླུ་གྲོང་དང་གྲོང་བརྡལ་ཡོངས་ལ་
བསྒྲགས།
རུལ་སུངས་ཁྱུ་ཚོགས་ཕྱོགས་མཐར་གཏོར་ཞིང་སྐྱེ་དགུ་ཞི་བདེའི་དཔལ་
གྱིས་འཚོ།།
བློ་ཆུང་ཆུ་ཡི་རྫིང་བུར་ཤོང་མིན་ཚན་ཚན་རིག་པའི་རྨད་བྱུང་འཕྲུལ༎
གངས་ལྗོངས་གསར་སྐྲུན་ལས་ལ་འབུངས་པའི་སློབ་གྲྭ་ཆུང་འབྲིང་ཆེན་
པོ་སོགས།།
གང་སར་བཙུགས་པའི་ཚན་རྩལ་དར་སྤེལ》 གསར་འགྱུར་བརྙན་
འཕྲིན་ཁྱོད་ལས་མཐོང་།།
ཁུ་སིམ་ལུང་ཁུག་བགྲང་ཡས་ལ་ནི་ཞབས་རྗེས་མེ་ཏོག་འཛུགས་བཞིན་དུ།།
གནག་ཕྱུགས་འབུམ་གྱི་ངུར་སྒྲའི་ཁྲོད་ནས་ལང་ཚོ་ཟད་པར་རྒྱབ་ཕྱོགས་
ལ།།
གནའ་དེང་ཤེས་བྱའི་རིག་པ་ལ་བརྩོན་གངས་ཕྲུག་དོན་ལྡན་བྱོས་ཤིག་
ཅེས༎

བརྩེ་བའི་སེམས་ཀྱིས་སློབ་གསོའི་ཉིང་བཅུད》 ཐོས་འཛིན་གསེར་གྱི་
བུམ་པར་བླུགས།།གནས་
མི་རིགས་འདི་ཡི་སྲོག་རྩར་ཐིམ་པ་བརྡ་སྤྲོད་རིག་པའི་གཞུང་ལུགས་ལ༎
སྦྱང་བ་དོར་ནས་ཕལ་སྐད་གཞན་ལ་ཆགས་པའི་སྤར་མོ་འཐམ་ཆེས་ན།།
སྒྲ་གཅན་གཤེད་མས་ཁམ་གྱིས་ཟོས་པ་དམར་ཕྱོགས་ཟླ་བའི་མཆེད་ཟླ་
ལྟར།།
ཕོངས་པར་འགྱུར་བའི་དངོས་རྒྱུ་ཡིན་པ་མཐོང་གྲོལ་མེ་ལོང》ནང་ན་
གསལ།།
རྩོམ་རིག་མཐའ་བྲལ་རྒྱ་མཚོར་འཇུག་ན་རིག་པའི་གྲུ་གཟིངས་གཏོང་
ཚུལ་དང༌༎
སྔོན་རབས་མེས་པོའི་རྩ་ཆེའི་ལོ་རྒྱུས་གཙུག་ལག་རྩིས་ཀྱི་བྱུང་བ་སོགས༎
མ་ཉམས་ཇི་བཞིན་གསལ་ལེར་སྟོན་པའི་མཐོང་གྲོལ་མེ་ལོང》འདི་རྙེད་
པས།།
བརྩོན་ལྡན་བློ་གསལ་གཞོན་ནུ་འབུམ་གྱི་ཡིད་སེམས་སྤྲོ་དགས་ཀུན་ནས་
བརྟས།།
ལྔ་ཟུང་རིག་པའི་གནས་ལ་དབང་འབྱོར་མང་ཐོས་བློ་གྲོས་རྒན་པོ་ཡིས
བརྗོད་བྱ་དོན་གྱི་སྨིན་ལེགས་བུ་མོར་རྗོད་བྱེད་རྒྱན་གྱིས་ལེགས་སྤྲས་པའི།།

དྲུག་འགྱུར་སྟོང་གི་བཅུད་ཀྱིས་གཏམས་པའི་སྙན་རྩོམ་ཁུ་བྱུག་མགྲིན་
པའི་གླུ།།
དོན་ལྡན་སྨྱུག་རྩེའི་དགའ་ཚལ》ལས་ནི་ཅོ་ཀའི་དབྱངས་ལ་འགྲན་
བཞིན་ལེན།།
ཆོལ་གསུམ་བོད་ཀྱི་ལ་ལུང་ཡུལ་གྲུར་མི་རིགས་བྱ་བར་ལས་གཉེར་བའི༎
བློ་དང་ལང་ཚོའི་འདབ་བརྒྱ་དགོད་པ་ཚངས་དབང་སྲས་མོར་སྙེམས་ཟ་
མཁན།།
དེང་རབས་གསར་བྱུང་ཤེས་ལྡན་མང་བོའི་རྣམ་དཔྱོད་ངོམ་པའི་གར་
སྟབས་ཡང༌།།
ཡིད་འོང་སྨྱུག་རྩེའི་དགའ་ཚལ》འདི་ན་གཅིག་ལས་གཅིག་ལྷག་མིག་གི་
དཔྱིད།།
ཆུང་འབྲིང་སློབ་གྲྭའི་གཡུ་མཚོ་དྭངས་མོར་ཐོས་བརྩོན་གཤོག་གར་རྟག་
གཡོ་བའི།།
མི་རབས་རྗེས་མའི་བདག་པོར་ངེས་པ་གངས་ཕྲུག་ལྟོ་དཀར་ཉ་མོ་ཚོས༎
རིག་གཞུང་རིན་ཆེན་གླིང་དུ་ཆས་པའི་སྔོན་འགྲོ་སྙན་པའི་ཚིག་གི་སྡེབ༎
ཁོད་སྙོམསསྨྱུག་རྩེའི་དགའ་ཚལ》ཡངས་པོར་ཡིད་ཀྱི་སྨོན་པ་འཆོར་ས་
མང་།།

ཕྱོགས་ཕྱོགས་དྲན་དབང་བྱེ་བའི་མཁྱེན་དཔྱོད་ཆུ་འཛིན་གསར་བའི་
སྡེངས་ཀ་ནས།
སྙན་རྩོམ་སྦྲང་ཆར་ཟམ་ཟིམ་ཕབས་ཏེ་སྨྱུག་རྩེའི་དགའ་ཚལ》མཛེས་
བྱས་ཚེ།།
གཟུར་གནས་སྟོང་གི་སེམས་ཀྱི་རི་དྭགས་ལན་གཅིག་མིན་པར་བཀུགས་
ཆེ་བས།།
ཆགས་པའི་བསྟོད་ཚིག་རིང་བོའི་ས་ནས་ཁྱོད་དྲུང་བསྙེགས་པའི་ངལ་བ་
བསྟེན།།
དེ་ལྟར་རྔ་ཁུལ་གསར་འགྱུར》 ཁྱོད་ལ་དགེ་མཚན་འབུམ་གྱིས་ཕྱུག་པ་
ཡང༌།
རྣམ་དཔྱོད་ཟླ་བྲལ་རྩོམ་སྒྲིག་མཁན་པོས་འབད་བརྒྱས་བསྒྲུབས་པའི་
འབྲས་ཡིན་ཕྱིར།
དོན་ལྡན་བསྔགས་བརྗོད་དུས་ཀྱི་དགེ་མཚན་བདུད་རྩི་གསར་བའི་སྐྱེམས་
ཆང་འདིས༎
ཁོ་ཚོའི་ལུས་ཀྱི་ངལ་དུབ་སངས་ཤིང་ཡིད་སེམས་སྤྲོ་པའི་མཆོད་ཡོན་བྱེད༎

—རྩོམ་པ་བོ་གུར་ཀུམ་ཆུན་པོའི་དུས་དེབ་ལ་མ་
དངུལ་སློང་བར་ཕྱིན་ཚེ་ཡིད་ཕམ་
དགོས་པ་མང་བོར་འཕྲད་པས་ཚོ།
རྐྱེན་བྱས་ཏེ་བྲིས།
ཤིང་ལོ་རླུང་འཁྱེར་གྱི་སློང་མོ་བ།
ཡང་རྔུལ་ཆུའི་མུ་ཏིག་གཏོར་བཞིན་གང་དུ་འགྲོ 
ཁྱོད་སླེབས་པའི་སྒོ་དྲུང་རེ་རེར།
འཕྱ་དམོད་དང་སྡང་མིག་ཁོ་ན།
གནས་ལུགས་འབུམ་ཕྲག་གི་མ་ཎི་བཟླས་ཀྱང་།
དམར་ཆུང་རོ་འཛིན་ལ་སྐུ་ཚེགས་ལས་མི་འདུག །}
ཁེངས་དྲེགས་སྲིད་རྩེ་ལས་བརྒལ་བ་ཁོ་ཚོ།
མཁྲེགས་ལ་དོག་པའི་འགག་སྒོར་འགྱིང་སྟེ།
ལྟག་སྒོ་ནས་གཏེར་བཞིན་བརྡོལ་བའི་རྒྱུ་ནོར་ཡོད་ཚད།
རང་ཁྱིམ་གོར་མོའི་ཆེད་མཛོད་དུ་སྦས་པས།

ཡི་དྭགས་མིན་པའི་ཡི་དྭགས་འདི་རྣམས།
སྔ་མོ་སྔ་མོ་ཞིག་ནས།
ཤེས་རིག་དར་སྤེལ་ལ་ངེས་འབྱུང་སྐྱེས་འདུག
མི་རིགས་སམ་དུས་རབས་ཤིག་གི་དགོས་མཁོའི་ཆེད།
ཁྱོད་གཅིག་བུ་ཅི་ཙམ་འདུར་ཀྱང་། ང་
ཁ་ཚིགཞིམ་པོའི་ལམ་རྒྱགས་ཙམ་ཡང་གནང་མཁན་ཉུང་།
བླ་དཔོན་རེ་རེའི་སྒོ་གླེགས་རྡུང་བཞིན།
བརྗོད་མི་ཚར་བའི་སློང་མོ་བ་ཁྱོད་སྙིང་རྗེ།
ལྟོགས་ཤི་མ་ཐེབས་ན་བསམ་བྱ་དེ་འགྲུབ་ཡང་སྲིད།
གང་ལྟར། ཉམ་ཆུང་སློང་མོ་བའི་མིང་བྱང་འདི། ག་པ།
ཁྱོད་ཀྱི་དགའ་ཕྱོགས་དང་ལས་དབང་རེད།
སློང་མོ་བས་ཡང་བསྐྱར་གནས་ལུགས་ཀྱི་མ་ཎི་བགྲང་། 
མི་རིགས་—དུས་རབས་—རྗེས་ལུས།

གྲྭ་རྐྱང་གི་ལྷག་བསམ།
—ཤེས་རིག་ནོར་བུའི་གླིང་གི་ཐེངས་དང་བོའི་
མཐར་ཕྱིན་སློབ་མ་རྣམས་ལ་བྲིས།
མི་ཆོས་གཙང་མའི་ཆུ་གཏེར་ལས།
ངེས་ལེགས་ཟླ་ཤེལ་བསྲུབ་པ་ལ།།
འགག་མེད་དབྱངས་ཀྱི་དངོས་གྲུབ་མཁན།།
ངག་རིག་ལྷ་མོས་ཁྱོད་ཚོར་སྲུངས།
དུག་གསུམ་ཆང་དཀར་འཐུང་ཉེས་པས།
བདག་མགྲིན་གཅམ་ཚིག་མཛོད་དུ་སོང།
ལེགས་བཤད་དབྱངས་སྙན་འབྱུང་མིན་ཡང༌༎
ནན་གྱིས་བསྐུལ་ཕྱིར་ཚིག་གསུམ་སྨྲ།། ཀ་ཆ
ཤེས་རིག་ནོར་བུའི་གླིང་མཆོག་ནས།།
ཁྱོས་ཚོས་སློབ་གསོའི་བདུད་རྩི་འཐུངས།།
ལྷག་བསམ་གདུགས་དཀར་སྐོར་བཞིན་དུ།།
གངས་ལྗོངས་གསར་བསྐྲུན་ཆེད་དུ་ཆས།

ཁ་ཆར་འདྲེས་མའི་བུ་ཡུག་ཁྲོད།།
གནག་རྗེས་མུ་ཏིག་འཚོལ་བཞིན་པའི༎
བོད་རིགས་བྱིས་པའི་ཐོས་འཛིན་དུ།།
གསལ་བྱེད་སྦྱོར་ཀློག་གསེང་མཐོར་འཐེན༎
སེམས་ངོ་མ་ཟིན་བྱིས་པ་དག །
སྐྱོང་བར་དཀའ་ལས་མི་ཉུང་མོད།།
གངས་ཅན་བོད་པའི་རྒྱུད་འཛིན་ཡིན།
སྙིང་སྟོབས་དགུ་འགྱུར་བྱེད་པ་གལ།།
མཐུན་སྒྲིལ་གསེར་གྱི་གཞལ་ཡས་ན།།
དོན་ཆེན་དགོས་འདོད་ཀུན་འབྱུང་ཡོད།།
ལས་གྲོགས་དག་ལ་འཛུམ་གྱིས་འགྲོགས།
བྱ་བ་ཆེ་ཆུང་གྲོས་ཀྱིས་སྤུབས།།
འབྲོག་སྡེའི་ཕོ་གཞོན་གླེན་རྟགས་ཆེ།།
དོན་མེད་འཁོན་རྩོད་སློང་བ་མང་།།
བཟོད་པའི་གོ་ཆར་མ་བྲལ་ན།།
མཐར་ཐུག་རྒྱལ་མཚན་རང་གི་ཡིན།།

རྒྱུས་མེད་མི་ཡི་རྒྱལ་ཁམས་སུ།
སྡིག་གྲོགས་ལྷ་རུ་བརྫུས་པ་མང་།།
འགོ་བའི་ནད་བཞིན་མ་སྤངས་ན།། 
དོན་གཉིས་སྲོག་རྩ་གཅོད་པར་ངེས།།
དུ་ཆང་རྐུ་འཕྲོག་རྫུན་གྱི་རིགས།། 
ཁྱོད་ཚོར་གཤིས་སུ་མ་གྲུབ་ན།།
གསེར་སྦྲང་པདྨའི་དྲི་ལ་བཞིན།།
དམ་པ་མང་བོ་ངང་གིས་འདུ།།
ཇི་སྲིད་བག་ཡོད་ལ་གནས་པ།།
དེ་སྲིད་ཡོན་ཏན་རྒྱན་གྱི་མཆོག །
བག་ཡོད་བརྒལ་ན་འཇིག་རྟེན་དག །
ཕྱོགས་སུ་ལངས་ཏེ་གཏམ་ངན་འཕེལ།།
ཁྲིད་སྟེགས་གཅིག་ལ་དབང་ཙམ་གྱིས༎
ཀུན་མཁྱེན་རྒྱལ་ས་ཐོབ་པ་མིན།།
སློབ་ཁྲིད་བར་གསེང་རེ་རེ་ནས།།
སྣ་ཚོགས་གཞུང་ལུགས་འབད་པས་སྦྱོངས། 

མཁས་པ་རང་གིས་དཔྱོད་ཤེས་ཀྱི།།
བླུན་པོ་གྲགས་པའི་རྗེས་སུ་འབྲང་། །
ཁྱོད་ཚོས་གཞུང་ལུགས་མང་ཐོས་ཕྱིར།། 
བླང་དོར་བློ་གྲོས་འཕྱུག་མེད་མཛོད།། 
གྲྭ་རྐྱང་ལྷག་བསམ་དགའ་ཚལ་ནས།།
སྙིང་གཏམ་མེ་ཏོག་འགའ་ཞིག་བཞད།།་
དོན་ལྡན་སྦྲང་རྩི་ཅི་མཆིས་ལ།༎ 
བློ་ལྡན་བུང་བས་སྤྱོད་གྱུར་ཅིག ། 
༡༩༩༩་༡༢་༣༡
མཐོ་སྒང་གི་ཁ་བ།
སྟོད་ཕྱོགས་གཉན་པོ་གཡུ་རྩེའི་རྫ་ཕྲེང་གི་མཐོངས་ཀྱི།།
བན་བུན་སྨུག་སྤྲིན་ལྷོ་ཕྱོགས་རྫིང་མཐའ་ལ་བསྙེགས་ཤིང་།།
ཁྲུང་ཁྲུང་ཁྱུ་གཅིག་རྒྱང་བཞུད་སྟ་གོན་ལ་ཞུགས་ཚེ༎
འབྲོག་སྒོ་འགྲིམ་པའི་བན་ཆུང་སེམས་པ་དེ་སྐྱོ་བྱུང༌༎

དགུན་གསུམ་ཁ་བའི་མེ་ཏོག་ལྷབ་ལྷུབ་ཀྱིས་བབས་ཏེ།
ས་འཛིན་བུ་མོའི་འགྲམ་པའི་མཛེས་རྒྱན་དུ་བསྟར་ཚེ།
མཐོ་སྒང་རི་ཐང་ཉུལ་བའི་སེམས་མེད་ཀྱི་ཨོལོ།།
སྐྱོ་བའི་དུང་གི་མཚོ་མོའི་རླབས་རྩེ་རུ་བསྐྱོན་སོང༌།།
ལྷོ་བྱང་རླུང་ནག་འཐབ་པའི་ཁ་འཚུབ་ཀྱི་ཁྲོད་དུ།།
རྐང་བཞི་ཕྱུགས་རིགས་སྐྱོང་བའི་གཤིས་ལེགས་ཀྱི་བུ་མོའི༎
ལང་ཚོའི་མེ་ཏོག་དབེན་ཐང་ལུང་ཁུག་ཏུ་ཟད་པར།།
ཕངས་པའི་གླུ་སྐད་གཉོམ་པོ་སྐྱོ་བ་ཡི་ཁ་སྣོན།། 
གནམ་ས་ཡུག་གཅིག་སྦྲེལ་བའི་སྤང་རི་ཡི་རྩེ་མོར།།
གཡང་དཀར་ལུག་ཆུང་ཁ་བའི་རང་མདངས་ལ་འདྲེས་དུས།
ལུག་རྫི་གོམ་ཁ་འཆོར་བཞིན་འཆོར་བཞིན་དུ་འགྲོ་བས༎
ངེས་མེད་རྒྱལ་ཁམས་པ་དེར་སྐྱོ་སྣང་ཞིག་སྟེར་བྱུང་། ལྷ
བོད་ཡུལ་ཕལ་ཆེར་ཁ་འཚུབ་རླུང་འཚུབ་ཀྱིས་གཏམས་ཤིང་།༎
བོད་མི་ཕལ་ཆེར་རྟ་ནོར་རྫི་སྐྱོང་ལ་བྲེལ་བས། ""
བོད་ཕྲུག་གཞོན་ནུ་ཡི་ནར་སྡོད་སྣང་ཞིག་མི་འདུག །
བོད་ཀྱི་དབུ་འཕང་བསྟོད་ཕྱིར་སྦྱང་བརྩོན་ལ་ཆས་འགྲོ །
༡༩༩༦༡༡༡༦ལ་གཉན་པོ་གཡུ་རྩེའི་འདབས་ནས་བྲིས།

ཨ་མའི་འཛུམ་ཞལ།
ཆུ་མོ་ཆུ་རིས་ཤིག་ཤིག །
ཁུ་བྱུག་མགྲིན་གླུ་སང་སང༌༎
སེམས་ཀྱི་བག་ལ་ཉལ་བའི།།
ཨ་མའི་གསལ་འདེབས་ཡིན་འགྲོ། 
ཧི་མལ་ཡི་རི་རྒྱུད༎
རྒྱ་མཚོའི་མཐའ་རུ་འཕུར་ཀྱང་།།
ཨ་མའི་དུང་གི་འཛུམ་ཞལ༎
ཨོ་ལོའི་སྙིང་གར་བཞད་བྱུང་།༎
ལྷོ་རྒྱུད་མི་ཡི་རྒྱལ་ཁམས།
སྐྱིད་པོ་མེད་པ་མ་ཡིན།
ཨ་མའི་བྱམས་བརྩེ་དྲོན་མོ།
སྤྲོ་དགའ་འབུམ་གྱིས་མི་ཁུག །
ཐུན་གསུམ་རྨི་ལམ་ངོགས་ན།།
ཨ་མའི་གསུང་སྐད་ལྷང་ལྷང་།།

གོམ་གསུམ་འདེགས་འཇོག་བར་ན༎
ཨ་མའི་འཛུམ་དཀར་ཤིག་ཤིག །
ཁྲུང་ཁྲུང་བསྟར་ཕྲེང་བསྒྲིགས་ཤིང་།
སྤྲིན་པ་རླུང་གིས་བསྐྱོད་པས༎
གསལ་རིག་མིག་ཟུང་ཕྲ་མོར།
མིག་ཆུས་མུ་ཁྱུད་བྲིས་ཡོད།
སེམས་པ་ནང་དུ་ཁྲིད་དེ།།
གཞུང་བརྒྱའི་དོན་ལ་དཔྱད་ཀྱང་།།
རྒྱང་རིང་ཨ་མའི་ཞལ་རས།།
དྲན་འཛིན་ཆུ་མཚོར་བྲིས་འདུག ། 
ལྷོ་ཕྱོགས་རྒྱ་མཚོའི་འགྲམ་ནས།།
དྲན་པའི་གཞས་ཤིག་བཏང་ཡང་།། ན་ཁང་ཁག་
ངང་ཆུང་སེར་བོ་མ་གཏོགས།
གཞས་ལན་གཏོང་མཁན་མ་བྱུང་།།
མི་ལ་སེམས་ཤིག་ཡོད་པས།
སྐྱོབ་པའི་ལྷ་ཞིག་ཡོད་འགྲོ༎

ལྷན་འཛོམ་བཀྲ་ཤིས་ཆར་བ།
ཁ་བའི་རྨི་ལམ་མ་ཡིན།།
༡༩༩༨་༡༡་༢༡ ཉིན་དར་ལག་རྫོང་དུ་བྲིས།
རྨ་ཀླུང་འགྲམ་གྱི་བསམ་གཞིགས།
ངས་འདི་ལྟར་བསམ།
ཁོ་ཚོས་སྣང་བ་སངས་ཡམ་མེར།
ཉི་མའི་འཁོར་ལམ་འཇལ།
ཟླ་བའི་གསང་བ་སྒུམ།
སའི་གོ་ལའི་གས་སྲུབས་ལ་སྐྱོ་བ་སྒོམ་བཞིན་ཡོད་སྐད།
འབྲོང་བྲེ་ལོའི་རྒྱབ་ན་འབྲོང་ལྟར་འགྱིང་བའི་མི་རྐྱང་ཚོར།
གཏམ་འདི་མོ་སྟོན་ཕག་མགོར་འགྱུར་ཡང་སྲིད།
སྤྱིར་མོ་སྟོན་ཕག་མགོའི་སྒྱུ་རྩལ་གྱིས།
ཁྱེད་ཅག་ལ་བསླུ་བྲིད་ཐེབས་པ་ཚད་གྲུབ་རེད།
འོན་ཀྱང་།
བསླུ་བྲིད་ཀྱི་རྗེས་ནས་བློ་རྩེ་གཞན་ཞིག་རྙེད་པ་མིན་ནམ།
མི་རྐྱང་ཚོ།
རལ་བ་རྫུན་མ་རྒྱབ་ཏུ་གཡུག་སྟེ་ཡོབ་ལངས་རྒྱོབས་དང་།
བདེན་གྲུབ་མེད་ཀྱང་གཞོམ་གཞིག་བྲལ་བའི་ལྷས་ར་ཞིག་གི་ཆེད། 

ང་ཚོ་རྒྱང་གྲགས་བརྒྱའི་ཕ་རོལ་ན་ལན་གཅིག་བརྒྱུག
རྫ་འདབས་ན་མིག་སྐྱག་ཁུར་བའི་བྱིས་པ་ཚོར།
ས་གར་སོང་ཟེར་ན་འདིར་སོང་།
ལས་ཅི་བྱས་ཟེར་ན་འདི་བྱསཞིག་བརྗོད་རྒྱུ་ཡོད་དགོས།
རྩྭ་ཟད་ཆུ་སྐམ་གྱི་ལུང་གོག་ན།
ཞེན་ཆགས་ཀྱིས་འཁོར་བ་ནོར་འཁྲུལ་རེད། ཁུ
1999་4་6
ཁུ་བྱུག་གི་གླུ་སྐད།
ཀོ་ཀི་ལ་ཡི་མགྲིན་པའི་དབྱངས།།
ཁོ་ལག་རྒྱས་པའི་སྡོང་རྩེར་སྙན།།
གོ་ཐོས་སྔར་བྱུང་གྲངས་མེད་ཀྱང་།གག
ངོ་མཚར་ཚོར་སྣང་དེ་རིང་སྟེར༎
ཅེ་སྤྱང་བཞིན་དུ་ཕྱོགས་མཐར་འཁྱམས༎
ཆེ་མཐོའི་བཤེས་དང་ཕ་མར་བྲལ།
ཇེ་རིང་དབེན་པའི་རི་སུལ་ནས།།
ཉེ་དུའི་མཛའ་བརྩེ་ཡང་ཡང་དྲན།།
ཏུ་རུ་ཀ་ཡི་མེ་ཏོག་བཅུད

ཐུ་རེར་ཟ་བའི་གནས་བརྟན་དང༌།།
དུ་མའི་སྤུན་གྱི་རེ་བཞག་དང༌།།
ནུ་མོའི་གྱེས་ཁའི་སྙིང་གཏམ་དྲན།།
པི་ཝང་རྒྱུད་ལས་མ་ཐོས་ཤིང་།།
ཕུ་གླིང་རོལ་མོས་འགྲན་མིན་པའི༎
བིལ་བའི་ནགས་ཀྱི་ཁུ་བྱུག་གླུས།
་1doperaSupport
མི་ཧྲེང་ཁོ་བོར་སྐྱོ་གྲོགས་བྱེད།། PLEA
ཙ་རིའི་ཁྲིམས་ཀྱིས་མ་མནར་ཞིང༌།།
ཚ་གྲང་ཁྱད་གསོད་མི་འདོད་ཀྱང༌།།
ཛ་ཏིའི་ཤིང་ལོ་རླུང་འཁྱེར་བཞིན།།
ཝ་གདོང་ན་ཡང་ཕྱོགས་བཞིར་འགྲིམས།
ཞུ་ཚིག་སྙིང་གཏམ་གླེང་བའི་ཚེ།།
ཟུར་ཕུད་ལན་བུ་སླེས་ཞོར་དུ།།
འུ་ཐུག་མཆི་མའི་ཕྲེང་བ་ཡིས།།
ཡུམ་ཆེན་ཞལ་རས་བརླན་པ་དྲན།།
རི་ལུང་འགྲིམས་ནས་རིག་པར་འབད།།
ལི་མ་ལྟ་བུའི་ཡོན་ཏན་འབྱོར༎
ཤི་ཡང་ལམ་རྒྱགས་མི་ཉུང་མོད།
སི་ཏིའི་སྟོད་ཀྱི་ཨམ་དྲན།
ཧེ་ཏེ་བུ་ཆུང་བློ་མ་རྒྱས༎

དུས་རབས་ཉེར་གཅིག་པའི་སྙིང་གཏམ།
ཨེ་ཨོའི་དབྱངསཀྱི་རྩོམ་མི་སྙན།།
ཧོ་ཧོ་ཁུ་བྱུག་མགྲིན་སྙན་མས།།
ཨོ་ལོའི་སེམས་པར་སྐྱོ་བ་བསྣན༎
རང་ཚུགས་ཡོད་པའི་མི་ཆུང་ཁ་བདེ། 
མི་ཆུང་ཁ་བདེ།
མེ་ཏོག་དང་ལྕི་འདམ་གྱི་རྩེད་ར་ནས་ནར་སོན།
རྩེད་གྲོགས་ཚོ་རླུང་ལ་བསྐྱོན་པའི་འདབ་ལོ་བཞིན།
རི་སྒང་ཤོད་གསུམ་ན་ངེས་མེད་དུ་འཁོར།།
ཁོས་གནས་ཚང་བོར་བའི་དྭ་ཕྲུག་ཅིག་གི་ཆེད།
མཇུག་བྱང་མེད་པའི་ལྷ་སྒྲུང་གསོན་པོ།
ཁ་ལྕེ་སྐམ་རག་བར་བརྗོད་ཀྱང་།
རང་ཉིད་བོར་ནས་མི་ལོ་ཞེ་གསུམ་འདས་པར་འཁང་ར་མེད།
མི་ཆུང་ཁ་བདེ།
གཟུགས་དབྱིབས་དང་། ཚོན་རིས།
དབྱངས་རྟ་། ངག་རིགས་སོགས་ཀྱི་སྒྱུ་རྩལ་ལ་ཞེན་དྲགས་པས།
ངས་མང་ག
ད་ལྟ་ཁོར་ཅི་ཡང་མ་ཐོབ་སྟེ།
ཐ་ན་ཆུང་མའང་མེད།
ད་དུང་འབྲི་བཞིན་པ་སྙན་ངག་དང་།

བརྗོད་བཞིན་པ་སྙིང་གཏམ་ཡང་མིན་ལས་ཆེ། །
གང་ལྟར་ངུ་མ་དགོད་ཀྱི་གཞས་ཆུང་འཐེན་པར་དགའ།
མི་ཆུང་ཁ་བདེ།
རང་བཞིན་གྱི་ཁ་བདེ་ཙམ་ག་ལ་ཡིན།
གནའ་རབས་། ད་རབས། འབྱུང་འགྱུར།
ཡོད་ཚད་ཁོའི་ཁ་སྒོར་གློག་དམར་བཞིན་འཁྱུག
ཁོ་མཚང་འབྲུ་བར་དགའ་བས།
སྐྱེ་བོ་གང་མང་ལ་ཕོག་ཐུག་བཟོས་ཀྱང་།
བྱིས་པ་ཚོའི་གཏན་གྲོགས་ཡིན།
མི་ཆུང་ཁ་བདེ།
འཇིག་རྟེན་གྱི་ལྟ་བ་དང་ཐ་དད་ཡིན་པས།
ནམ་ཡང་མདུན་ཕྱོགས་ན་གཅིག་བུར་སྐྱོད།
དགེསྐུལ་གྱི་དབང་ཆ། དབང་ཕྱུག་བརྒྱད་ལྡན་གྱི་གོ་འཕང་མ་བརྙེས་ལ།།
དབང་ཐང་སྟོབས་འབྱོར་གྱི་གྲགས་སྙན་མ་ཐོབ་ཀྱང་།། 
དབང་ཆའི་དབྱུག་རིལ་དེ་སྤྲད་པའི་ཉིན་མོ་ནས།། ༈

དབང་རྩ་འཁྲུགས་པ་བཞིན་མི་ལ་རྫིག་ཉམས་སྟོན༎
ཡོད་ཚད་གནའ་རབས་ཀྱི་ཕྱག་སྲོལ་སྐྱོང་དགོས་པའི༎
གནས་ལུགས་བགྲེས་སོང་གི་ཕྲེང་རྡོག་བགྲང་བགྲང་བྱེད༎
རང་གི་འདོད་ཞེན་གྱི་འགག་ལས་བརྒལ་ཙ་ན།།
བསྟན་དགྲ་དམར་བོ་རུ་བགྲང་སྟེ་ཚོགས་གཏམ་བཙན།།
ཟབ་རྒྱས་གཞུང་ལུགས་ཀྱི་རིན་ཆེན་ལེན་པའི་ཕྱིར།
གྲྭ་ས་ཆེ་འབྲིང་དུ་འགྲིམས་པ་རིག་པའི་བུ།།
འདི་ན་གཏན་སྡོད་ཀྱི་ཁྲིམས་དང་འགལ་ལོ་ཞེས།།
སྒོར་དང་ཉེས་རྡུང་གི་ཆད་པས་དཔའ་སྐད་སྒྲོག །
མུ་མེད་རྩྭ་ཐང་གི་འབྲོག་ཁྱིམ་རེ་རེ་ནས།།
རྔ་རྡུང་བུབ་རྡུང་གི་རོལ་གར་བསྒྱུར་བ་ཚོར།།
ལྷ་སྡེ་གང་མང་ཞིག་འགུག་པར་མཁས་སོ་ཞེས།།
བསྟོད་པའི་དབྱངས་སྙན་གྱི་རོལ་མོ་ཚོགས་སུ་དཀྲོལ༎
གྲག་མེད་འགུལ་མེད་ཀྱིས་བསྡད་ཚེ་འཕགས་ཚོགས་ཞེས།
སར་གནས་བྱང་སེམས་ཀྱི་གྲལ་དུ་བཙན་གྱིས་འགོད།།
འདྲེན་བྱེད་གཡོ་འགུལ་ཙམ་མྱུར་ན་དམ་ཉམསཁྱོད།།
མ་གིའི་གཏིང་རིང་གི་གནས་སུ་བསྒྱུར་རོ་སྐད།།
གསར་བྱུང་གང་ཡིན་ལ་དགའ་བ་དུང་དུང་མེད།།
གནའ་རབས་སྲོལ་བཟང་ཡང་སེམས་ན་ཁྲིགས་ཁྲིགས་མེད།།
བསྟན་དོན་ངོ་མ་དེ་ཅི་ཡིན་ཆ་འཚལ་མེད།།

དུས་རབས་ཉེར་གཅིག་པའི་སྙིང་གཏམ།
མ་བརྟགས་བྱུང་རྒྱལ་དུ་སྨྲ་བ་དབང་ཆའི་དྲིན།།
ཞྭ་གོས་ལྷམ་གསུམ་གྱི་ཁ་དོག་ཙམ་གྱི་ཆེད།།
དབྱུག་རིལ་མཇལ་ཁ་ནི་ཞུས་པ་མེད་པར་གནང་།
ཆོས་གྲྭའི་འཆད་ཉན་ལ་བརྩོན་པ་གནང་དགོས་པའི།
སྟིང་སྐུལ་ནན་མོ་ཞིག་སེམས་དང་ཁ་ན་དབེན།།
ཁོང་གིས་བཤད་ན་ནི་ཡོད་ཚད་བསྟན་དོན་ཟེར༎
ཕྲན་གྱིས་དཔྱད་པའི་ཚེ་ལྟ་བ་མཁྲེགས་འཛིན་ཙམ།
ཞི་འཇམ་འཚེ་བྲལ་གྱི་རྒྱལ་བསྟན་རིན་ཆེན་དང་།།
བསྟན་སྐྱོང་འདི་འདྲ་ནི་འགལ་བ་ལྟག་སྤྲོད་དངོས༎
འདི་དག་མ་བརྟགས་བྱུང་རྒྱལ་དུ་སྨྲས་པ་མིན།།
དགེ་སྐུལ་ཡོད་ཚད་ཀྱི་ཐུགས་སེམས་དཀྲུགས་པ་མིན།
ལོག་ལྟའི་དུག་མཚོ་ཉིད་རྒྱས་པ་ལྷག་པར་མིན༎
དམིགས་བྱའི་འབེན་ཆུང་འགར་ཐད་ཀར་འཕངས་པ་ཡིན༎
ལ་ལས་དམོད་ཚིག་གི་དྲག་སེར་འབེབ་ལས་ཆེ།།
ཁ་ཅིག་བདེན་འཛིན་གྱི་དབུ་ལྕོག་ལྡེམ་ལས་ཆེ།།
གཞན་དག་སྨྲ་མེད་ངང་ཁོང་འཛུམ་ཤོར་ལས་ཆེ༎
ཆེ་བ་གསུམ་འདྲེན་གྱི་གླུ་ཞིག་བླངས་པ་བཤགས།།
༡༩༩༧་༡༡་༢༠

མཚན་མོའི་སྙན་ངག
མཚན་མོ་འདིར་ཅི་འདྲའི་སྐྱོ་ཨང་།
མུན་པས་གཏིབས་པའི་མཐོ་སྒང་འདིར། བྱ
ལུག་ཁྱུ་སྔར་བཞིན་ལྷས་ར་ན།
ལུག་རྫི་སྔར་བཞིན་སྦྲ་ནང་ན།
བསམ་གཞིགས་ཀྱི་པི་ཝང་ལྷོད་ཀྱིས་བརྡུངས་ཚེ།
མིག་ཆུ་ཞིག་དང་གནོངས་འགྱོད་ཅིག ་
སྐྱ་རེངས་མེད་པའི་མཚན་ལྗོངས་ཤིག
རྟོག་བཏགས་མ་ཡིན་པའི་རྨི་ལམ་འདིས།
ངས་ཡོད་ཚད་ཇག་རྐུན་བཞིན་མགོ་བརྩམས་དགོས་བྱུང་
དྲོལ་ཁོལ་མེད་པའི་འཇིག་རྟེན་ཧྲིལ་བོས།
ཁ་བའི་ལས་དབང་ལ་ཧབ་ཐོབ་བྱེད་སྲིད་ན།
རང་ཉིད་ལ་དབང་བའི་ལྕགས་དབྱུག་བཀོལ་ཆོག་ཆོག་རེད།
འོན་ཀྱང་། ཁ་བ་ཟས་སུ་ཟ།
ཁ་བ་གོས་སུ་གྱོན།
ཁ་བ་གྲོགས་སུ་བསྟེན་བཞིན།
གོ་ལ་གཞན་ཞིག་གི་མངར་ཁར་དམིགས་ཡོད་ན། ་

དུས་རབས་ཉེར་གཅིག་པའི་སྙིང་གཏམ།
ངས་ཡང་བསྐྱར་ཁ་བའི་གྲུབ་ཚུལ་ལ་དཔྱད་བརྗོད་བྱེད་མི་ཕོད།
ཉི་མ་ལྟ་ཅི། ཟླ་འོད་ཀྱང་མེད་པའི་མཚན་མོ་འདིར།
ཅི་ཞིག་བོར་སྟོར་བྱུང་བའི་རྫི་བོ་ཚོ།
ཁ་བས་བཏུམས་པའི་རྫ་ལུང་ན།
རེ་ཐག་ཆད་དེ་གཉིད་དུ་ཡུར།
མིག་ཆུ་རྡོག་གཅིག་མཁུར་མགོར་ལྷུང་བས།
ད་གཟོད་ང་འགྲོ་རན་པ་ཤེས།
ཤུལ་ལམ་ནས་འོ་དོད་བོས་ཀྱང་།
རྐང་རྩེ་ནས་མེ་ཏོག་བཞད་ཀྱང༌།
ཆ་མི་མཉམ་པའི་ཐོབ་ཤོར་བསམ་སྟེ།
ཞིང་ཁམས་གཞན་ཞིག་ལ་འཕེན་པ་བཏང་ཟིན།
ཐུགས་སྐྱོ་མ་གནང་།
དུས་ཆད་བཏབ་པའི་ང་ཚོ།
རྨི་ལམ་མ་ཡིན་པའི་རྨི་ལམ་གྱི་གཞིས་ཀ་ནས་མཇལ་ཡོང་།
སྡུག་ཡུས་མི་བཟོད་པའི་ཕྱེ་ལེབ་ཁྲ་མོ།
ཁོར་ཡུག་འདིར་སྨག་ཧ་ཅང་ནག་མོད།
ཐོབ་བྱ་མེད་པའི་སྒྲོན་འོད་བསྙེག་པ་ནོར་འཁྲུལ་རེད།
གསལ་ལྷང་ལྷང་གི་མེ་འོད་ངོགས།

འཕག་འཚག་གི་ཟློས་གར་ཙམ་ལས་ཅི་ཡང་འཐོབ་མི་སྲིད།
དུས་ཀྱིས་བསུས་པའི་མུན་པ་ཟབ་མོར།
ཟོལ་མེད་དན་རྟགས་ཀྱི་སྙིང་རླུང་འཕར་ན།
ང་ཚོའི་མཚན་མོ་ཉི་ཤུ་བའི་མཐའ་མཇུག་འདིར་
སྐར་མ་པ་སངས་ཀྱི་སྤྱན་དཀྱུས་རིང་མོས།
ཤར་མཐའི་ཉི་འོད་གྲོང་ཁྱེར་ལ་གསང་བརྡ་བྱིན་ཟིན་པས།
གཤོག་ཟུང་སྙིམ་པར་སྦྱོར་ལ་བཟོད་སྒོམ་ཐེངས་གཅིག་བྱོས།
སང་ཉིན་མེད་ན་མཚན་མོ་འདིའང་ག་ནས་བྱུང་།
སང་ཉིན་གྱི་ཉི་འོད་ངོགས་སུ།
ངོ་མ་ང་ཚོ་མཉམ་གཅིག་ཏུ་དགོད་ཆོགཡ།་ར།
སེམས་གཤིས་ཀྱི་རི་མོ། 
སྨེ་ཆབ་བུ་མོའི་རླབས་རིས་རྩེག་བཞིན།།
རྒྱང་བཞུད་ཆད་མེད་ངང་ཚུལ་མཐོང་བས༎
ཡུན་རིང་བག་ལ་གབ་པའི་དྲན་སྣང༌།།
མངོན་འགྱུར་བྱེད་པའི་ཆོད་སེམས་སྐྱེས་བྱུང་།།

ཕྱིར་ལྟོས་མེད་པའི་ཐག་ཐག་སྐར་ཆ།༎
གཅིག་རྗེས་གཉིས་མཐུད་སྙིང་གི་ན་ཟུག །
ཁ་སང་དམ་བཅའ་དེ་རིང་བརྗེད་པས༎
མདོ་མེད་བུ་རུལ་ང་རེ་སྐྱོ་ཨང་།།
དེ་ཡིན་འཕྲོལ་འདི་ཡིན་མེད་ཀྱང༌།།
ཙག་ཙིག་དཀའ་ལས་གྲངས་མེད་ངོགས་ནས།།
མི་ཚེའི་རྐང་ལམ་ཕྲ་མོའི་རྗེས་ཤུལ༎
དབེན་གནས་གྲུ་བཞིའི་མཐའ་རུ་འཐེན་འདུག །
མི་རིང་མི་ཐུང་ཕོ་ལོ་ཉེར་ལྔར༎
ལུས་དང་སེམས་སུ་ན་ཟུག་གྲངས་མེད༎
སེམས་པས་གླིང་བཞིའི་མཐའ་དབུས་ཉུལ་ཀྱང་།
ཉམ་ཆུང་ལུས་པོ་ཕེབས་དབང་མ་གནང་།།
༡༩༩༨་༦་༡༥ཉིན་མཛོད་དགེ་གླིང་དཀར་སྟོད་དུ་བྲིས།

སྨོན་སེམས།
ཤེས་རིག་ཡོན་ཏན་བདུད་རྩིའི་དཔལ༎
མཁྱེན་དཔྱོད་བུམ་པར་ཡོངས་འཁྱིལ་བའི།།
བཤེས་གཉེན་ཆོས་ཀྱི་རྒྱལ་བོ་ཞིག །
སྤྱི་གཙུག་རྒྱན་དུ་མཆོད་པར་སྤྲོ།༎
བླང་དོར་གནས་ལ་བློ་རྒྱས་ཤིང༌།།
སྔོན་བྱོན་དམ་པའི་རྗེས་འབྲང་བའི།
ཡ་རབས་ཕྱི་ཐག་རིང་བ་ཞིག །
གཏན་གྱི་གྲོགས་སུ་བསྟེན་ན་བསམ།།
བརྗོད་བྱ་དོན་གྱི་སྨིན་ལེགས་མར།།
རྗོད་བྱེད་ཚིག་རྒྱན་མདངས་མཛེས་པའི།
སྙན་འཇེབས་རྩོམ་གྱི་གླུ་དབྱངས་ཤིག །
གངས་རིའི་ལྗོངས་ལ་ལེན་པར་སྤྲོ༎
ཁུ་སིམ་ལུང་ཁུག་རེ་རེ་ན༎
གདོད་མའི་སྲོལ་ལ་སྐྱབས་འཆའ་བའི༎
ང་དང་ང་ཡི་རིགས་ཚོགས་འདིས།

སྔོན་ཐོན་མི་ལ་སྨོན་པ་འཆོར།།
(འདི་ནི་རྩོམ་པ་པོའི་ལོ་བཅོ་ལྔའི་སྟེང་བྲིས་པ་ཞིག་ཡིན་པས་ཚིག་སྦྱོར་དེ་
འདྲ་མི་ལེགས་ཀྱང་དམིགས་བསལ་གྱིས་བཀོད་པ་ཡིན།)
མུ་ཏིག
མུ་ཏིག གསར་སྐྱེས་ཁྱུ་གཅིག་གི་མགུལ་བར་འོད་ལམ་མེ།
རྒན་འཁོགས་འགའི་སེམས་ཁུང་ན་ལྗིད་ཏིག་གེ།
ཇག་རྐུན་ཚོའི་མཚོན་ཁར་འདར་སིག་སིག
དེ་རིང་གི་མུ་ཏིག་དུས་རབས་འདིའི་མུ་ཏིག་ཡིན།
མུ་ཏིག་འདིའི་རིན་གོང་རྗེས་རབས་པས་གླེང་ན་ཆོག
མུ་ཏིག་གི་བདག་པོར་ཉེས་ཆད་ཕོག་འདུག་ཟེར།
ཡིད་ཚིམ་པའི་མགོ་ལྕོག་ལྡེམ་མེར།
མུན་པའི་ན་བུན་འཐིབ་པའི་ཁང་ཆུང་ཞིག་ཏུ་འཛུལ།
མུན་ཁྲོད་ན་མེ་སྟག་མཆེད།
༡༩༩༨་༥་༣

ལྕགས་འབྲུག་དཀར་བོ་མཁའ་ལ་འཁྱུག
——གནམ་ལོ་གསར་བ་འདིར་བོད་ཁམས་
ཡོངས་ལ་བཀྲ་ཤིས་ཁ་གཡང་འབོད།
རབ་ཡངས་དབྱིག་འཛིན་སྒེག་མོའི་རྒྱལ་མཚན་དུ།།
གནས་བཅས་ཆོལ་གསུམ་བོད་མི་རྒན་དར་གཞོན།།
ལྕགས་འབྲུག་མཁའ་རུ་འཁྱུག་པའི་དུས་བཟང་འདིར༎
བཀྲ་ཤིས་སྐོར་བྲོ་རྩེ་བཞིན་མདུན་དུ་འགྲོ།།
བགྲང་བྱ་ཉིས་སྟོང་བརྩེགས་པའི་གུར་ཁང་ནས༎
སེམས་རྩ་གཅིག་ཏུ་འདྲེས་པའི་གཞས་ཤིག་འཐེན།༎
དུས་རབས་གསར་བའི་དབུ་ལ་ལྷ་དར་སྒྲོན༎
དགོས་འདོད་ཀུན་འབྱུང་བཀྲ་ཤིས་ཕྱྭ་གཡང་འབོད༎
ལྕགས་ཕོ་འབྲུག་ཆུང་བཅིབས་ཏེ་ལྟད་མོར་འགྲོ༎
འཛམ་གླིང་ཡང་རྩེར་གླུ་ཆུང་ལེན་དུ་འགྲོ།
གོ་ལ་གཞན་པའི་ངོ་མཚར་བལྟ་བར་འགྲོ༎
ཞི་བདེའི་སྦྲང་ཆར་སིལ་མ་འབེབ་ཏུ་འགྲོ།

རྫོགས་ལྡན་གཡས་འཁྱིལ་གནམ་ལོ་གསར་བའི་ནང་།
མི་རིགས་མཐུན་སྒྲིལ་གསེར་གྱི་ཨ་ལོང་སྦྲེལ།
སྲིད་འབྱོར་རིག་གསུམ་ཆུ་གཏེར་དཔལ་ལ་འགོད༎
ཚེ་རིང་ནད་མེད་ཐུགས་བཞེད་ལྷུན་འགྲུབ་སྨོན།
2000 2/6Bereaver
འབར་ཁམས་སུ་བྲིས།
ངའི་མི་ཚེ་རྣལ་མ།
རབ་རྒྱལ་ཆུ་མོ་གླང་གི་སྟོད་ཀྱི་ཆར།༎
དཔྱིད་རླུང་བུ་མོའི་འཛུམ་དཀར་ལྷོད་ཆགས་སེར།
ཁྲི་འབུམ་རྒྱུ་སྐར་གཟི་མདངས་འགྲན་པའི་ཚེ།
ངུ་སྐད་ཕྲ་མོས་མཚན་གྱི་ལྷིང་འཇགས་དཀྲོགས༎
ཐོག་མེད་བསགས་འབྲས་དཀར་བའི་ཆ་མང་བས།
བུ་ཆུང་བྱད་བཞིན་སྐྱེ་མཆེད་གཙང་སྐད་འདུག །
ཕ་མའི་སེམས་ལ་སྤྲོ་དགའི་མུ་ཏིག་བསྟར།
སྒྲོ་བཏགས་འཇའ་རིས་ཁང་བཟང་འགྲོ་བས་བསྐྲུན།།
བྱིས་བློ་ཧ་རིའི་དྲི་བསུང་འཐུལ་བའི་ཁྲོད།།

འདུལ་དཀའ་གླ་བ་རྒོད་པོའི་མཆོང་ལུགས་བསྐྱངས༎
ང་ལ་ང་དང་འདྲ་བའི་དཔུང་ཚོགས་ཤིག །
 ཁྱིམ་མི་རྒན་གཞོན་མང་བོར་སེམས་ཚེགས་བསླངས།། 
བཞི་ཟུང་ལོ་ཡི་འདབ་མ་འཛུམ་པའི་ཚེ།
ངོ་མཚར་སློབ་ཆུང་ནོར་བུའི་སྒོ་ཐེམ་བརྒལ༎
དབྱངས་གསལ་དབྱངས་སུ་འཐེན་པའི་སྔོན་འགྲོ་ཡིས།
འོད་དཀར་རྐྱང་བའི་སྒོ་འཕར་ཐོག་མར་ཕྱེས།།
ངེས་འབྱུང་གཤའ་མའི་རང་འོད་མ་མཐོང་ཡང་།
སྲབ་འཇམ་ངུར་སྨྲིག་གསར་བའི་ཤམ་བུ་གསོལ།། ་
སྡོམ་གསུམ་གུར་ཁང་སེར་བོའི་ཀློང་དུ་འཚང་།། 
བསླབ་བྱའི་བདུད་རྩི་འཐུངས་པའི་མཐའ་མི་རྙེད།
གདོད་ནས་ཀུན་ཉོན་དྲ་རྒྱས་བསྡམས་དྲགས་པས།།
བཅས་ཁྲིམས་ཕྲ་རགས་མང་བོར་ཕོག་ཐུག་བཟོས།། ་
རྩ་བའི་ནོར་བུ་བཞི་བོ་མ་བོར་སྟབས།།
དགེ་སྦྱོང་དངོས་བཏགས་ལས་ཀྱིས་ཚེ་ཕྱེད་འཕངས།།
རབ་འབྱམས་བཤེས་གཉེན་ཞབས་རྡུལ་གསེར་གྱི་རྩི༎

སྤྱི་གཙུག་བདེ་ཆེན་འཁོར་ལོའི་ཏོག་ཏུ་མཆོད༎
མདོ་རྒྱུད་རིག་གནས་མང་བོར་བག་ཆགས་བཞག ། ་
ཡུན་ཐུང་མི་ཚེ་འདི་ཡི་རྡོག་དོན་དངོས༎
མི་སེམས་དྭངས་མོ་དཀྲུག་པའི་དུས་རླུང་གིས༎
ང་ལ་བསྒྱུར་དུ་མེད་པའི་རིགས་ཞེན་བསླངས།།
ཐོབ་ཤོར་ལྕི་ཡང་འཇལ་བའི་སྤོབས་པ་སྐྱེས།
ཁ་བ་ཅན་ལ་དྲན་སྐུལ་གླུ་བརྒྱ་བླངས།
འཇིག་རྟེན་སྣོད་བཅུད་སྤྱི་མཐུན་ལས་ཀྱིས་བསྐྱེད།།
དར་རྒུད་མཐོ་དམན་རྐང་གཉིས་མི་ཡིས་བསྐྲུན།།
འགྲོ་འདུག་སྨྲ་ལྕེ་བསྡམས་པའི་དབང་ཤུགས་ལ།།
ཀུན་རྟོག་གཏིང་ནས་འཁྲུགས་པར་ཕྱི་མཐའ་མེད།།
ལོ་ཟླ་རིམ་པར་བརྩེགས་པའི་བང་རིམ་ན།།
དགའ་སྐྱོ་ཆགས་སྡང་མཚོན་པའི་ཤོག་སླེ་རེ།།
ཕོ་ལོ་ཉེར་བདུན་རིང་གི་ཟས་རིན་དང་།།
མུན་པའི་འཇིག་རྟེན་ཟ་བའི་གཤེད་མར་དམིགས༎
མེས་པོའི་གསེར་ཕོར་གཅོག་པའི་སྙིང་སྟོབས་མེད༎

ཨ་རིའི་འཕྲུལ་འཁོར་འགོག་པའི་རྙིང་ཞེན་མེད།།
འཛམ་གླིང་གཡས་བསྐོར་བྱས་པའི་བྱུང་བ་མེད།།
ངོ་མཚར་གནའ་དེང་ཤེས་རིག་གཏན་གྱི་གྲོགས།།
རང་ནུས་རྩལ་བཏོན་ཕྱི་རབས་རྒྱུད་འཛིན་བསྐྱངས།
རང་དམེ་རྩྭ་ཆུ་རྩོད་པར་ཚིག་མཚོན་བཏབ།།
རང་རིགས་སློབ་གསོའི་ཁ་ཕྱོགས་འབད་པས་བཙལ།
རང་སེམས་དཀར་བོ་མཚོན་པའི་དན་རྟགས་ཡིན།།
དུས་རབས་ཉེར་གཅིག་ཕྱི་མཐའ་ཤིན་ཏུ་རིང༌༎
དུས་ཀྱི་བཙུན་གཟུགས་བློ་སྣར་འགྱུར་བག་རྒོད༎
འབྱུང་འགྱུར་འདི་ཞེས་གཏིང་མཐའ་མི་དཔོག་ཀྱང་།།
གླེང་རིན་མེད་པའི་ཆུ་ཤིང་མིན་ནོ་སྙམ། ང
༣༠༠༠་༢་༥ཉིན་རང་དགོན་བཀྲ་ཤིས་སྒོ་མང་དུ་བྲིས།

དུས་རབས་གསར་བའི་ཁྲོད་ཀྱི་བསམ་གཞིགས།
མི་རིགས་ཤིག་གི་དར་རྒུད་ལ་བསམ་གཞིགས་ཙམ་གཏོང་ཤེས་པ་
ནས་བཟུང་ངའི་སེམས་ཁམས་གཏན་ནས་བདེ་མ་མྱོང་ལ། བདེ་ཐབས་
ཀྱང་ག་ལ་ཡོད། དོན་འདི་དག་ངས་སྔར་ཁ་ནས་བརྗོད་མྱོང་ལ་ལག་
པས་འབྲི་ཡང་མྱོང་། གལ་བོ་ཆེ་ལ་ནན་ཏན་དང་། དམ་པའི་ཆོས་ལ་
བརྒྱ་ཚརགྱི་དཔེ་ལྟར། གོ་སྐབས་འདིར་འཇུས་ཏེ་བསྐྱར་གླེང་ཐེངས་
གཅིག་བྱས་པ། སྦལ་བ་ན་ཆུའི་ནང་དུ་ཡོད་ཀྱང་། བསམ་པ་གླིང་
དཀར་སྟོད་དུ་ཕྱོགསཔའི་གཏམ་རྒྱུད་ཁོ་ནར་བསམ་རོགས།
གཞན་དག་མིས་བཟོས་གནམ་གྲུར་བསྡད་དེ་ཟླ་བའི་གོ་ལར་སྙེག་
དུས། གཡག་རྒྱབ་ནས་ཀི་རིང་འདེབས་པའི་ང་ཚོའི་མི་རིགས། འདི་
ལྟར་རྗེས་སུ་ལུས་པའི་ཡང་སྙིང་གང་ལ་ཐུག ཚང་མས་ཐུགས་འདང་
ཞིག་གནོངས་དང་། མི་རིགས་དང་རྒྱལ་ཁབ་གང་ཡིན་ཡང་འཕེལ་རྒྱས་
ཀྱི་རྩ་བ་སློབ་གསོ་ཡིན་ཞིང་། དེ་ཡང་ཤེས་རིག་གི་གོ་རྟོགས་ངེས་ཅན་

ཞིག་ལ་བརྟེན་དགོས་པ་ཆོས་ཉིད་དུ་གྲུབ་པ་ཕྱི་ནང་སློབ་གསོ་བ མང་བོས་
ཀྱང་དེ་ལྟར་བརྗོད་ཀྱིན་ཡོད། ད་ལྟང་ཚོ་བོད་མི་རིགས་ལ་མཚོན་ན།
ཤེས་རིག་གི་གོ་རྟོགས་ཅུང་མཐོ་ཤོས་ནི་གཙོ་བོ་དགོན་པ་དང་། སློབ་གྲྭ།
རྒྱལ་ཁབ་ལས་བྱེད་མི་སྣ་བཅས་ཀྱི་ཁྲོད་དུ་ཡོད་པ་ལས་ཞིང་འབྲོག་མང་
ཚོགས་ཀྱི་ཁྲོད་དུ་མེད་པ་སྨྲོས་མ་དགོས། དེས་ན་མི་རིགས་འདིའི་དར་
རྒུད་དང་མདུན་སྐྱོད་ཀྱི་ལས་འགན་གཙོ་བོ་ཡང་སུ་ཞིག་ལ་ཡོད་པ་ཁ་
གསལ་མཐིལ་རྟོགས་རེད།
(གཅིག) དགོན་སྡེ་སོ སོའི་དགེ་འདུན་པ་ཕལ་མོ་ཆེ་ནི་རྒྱ་ཆེན་
རིག་པའི་གཞུང་ལ་མཁྱེན་རྒྱ་ཡངས་ཤིང་། བླང་དོར་གྱི་གནད་ལ་མི་
རྨོངས་པ་ཤ་སྟག་ཡིན་མོད། འདི་སྣང་ཀུན་ལ་ཞེན་ཆགས་བྲལ་སྐད་ཀྱིས་
ཐུགས་སེམས་ལྷོད་ཅིག་གེར། དབེན་ཁྲོད་དང་དགོན་པ་དག་ལས་གོ་
མེད་ཚོར་མེད་ངང་སྐུ་ཚེའི་འདུ་བྱེད་རྫོགས་ཏེ། དུས་རབས་འཁོར་སྐྱོད་
ཀྱི་བར་མཚམས་ལས་རྗེས་ལུས་དང་ཉམས་རྒུད་ཐེབས་པའི་རང་མི་
རིགས་ཀྱི་ཁེ་ཕན་ལ་བསམ་གཞིགས་ཙམ་ཡང་མ་བཏང་ན་ག་ལ་འགྲིག
རང་ཉིད་འགྲོ་བ་མི་ཞིག་ཡིན་ཞིང་། དེ་ལས་ཀྱང་བོད་མི་རིགས་ཀྱི་རྒྱུད་
ལས་གྱེས་ཚུལ་ལ་བསམ་ན། ངེས་པར་དུ་མི་རིགས་འདིའི་དར་རྒུད་ལ་
· མནོ་བསམ་གཏོང་དགོས་པ་མ་ཟད། རང་ཉིད་ཀྱི་ཡོད་ཚད་ཀྱང་མི་
རིགས་འདིའི་ཆེད་དུ་འབུལ་ཆོག་ཆོག་ཡིན་ཏེ། བོད་མི་རིགས་མེད་ན་
ཁྱོད་མེད་ལ། ཁྱོད་ཀྱི་ཚེ་འདིའི་བདེ་སྡུག་ཀྱང་མི་རིགས་འདི་དང་ཐད་
ཀར་འབྲེལ་བ་དམ་ཟབ་ཡོད། ཡང་གཅིག་བཤད་ན། ནང་བསྟན་ཆོས་

ལུགས་ལ་ལུས་ངག་ཡིད་གསུམ་འབུལ་མཁན་གྱི་མི་རིགས་ཤིག་རྒྱ་མཚོར་
ཁ་བ་ཐིམ་པ་ལྟར་འགྱུར་བཞིན་པར། དེ་དག་གི་ཚེ་འདིའི་སྐྱོ་སྡུག་
སོགས་ལ་སྤྱན་ཟུཪ་ཙམ་ཡང་མ་གཡོས་ན།མཐའ་ཀླས་འགྲོ་བའི་སྡུག་
བསྔལ་ཁུར་དུ་འཁྱེར་ཞིང་བློ་སྣ་ཆོས་སུ་བསྒྱུར་རྒྱུ་དེ་ཡང་ཅི་འདྲ་ཞིག་ཡིན་
རྒྱུ་རེད། དེང་སྐབས་དགོན་སྡེ་འགའ་རེའི་ནང་དུ་གྲྭ་གཞོན་ཤེས་ཡོན་
ཅན་མང་བོས་མི་རིགས་ཀྱི་བདེ་དོན་དང༌། རིག་གནས་ཁྱབ་སྤེལ།
ཚན་རིག་ནང་འདྲེན། དུས་རབས་ཀྱི་དགོས་མཁོ་སོགས་ལ་འབད་
བརྩོན་དང་བློ་ཁ་ཕྱོགས་ཀྱང་། རྒན་བགྲེས་ཕལ་མོ་ཆེས་ངན་སྨྲས་དང་
བསྟན་པའི་ཞབས་འདྲེན་དུ་བརྗོད་པ་ནི་ཆེས་མི་འོས་ཏེ། ལྕགས་ཚ་ཐོག་
ལ་རྡུང་དགོས་པ་བཞིན་ད་ལྟ་ནས་རང་མི་རིགས་ཀྱི་བདེ་དོན་སོགས་ལ་མ་
འབད་ན། དུས་རབས་ཉེར་གཅིག་པའི་ནང་ཙམ་ནས་སྣུམ་ཟད་ཀྱི་མར་
མེ་ཇི་བཞིན་བོད་མི་རིགས་དང་མི་རིགས་འདིའི་རིག་གཞུང་རྣམས་རྗེས་
མེད་ལ་འགྲོ་བའི་ཉེན་ཁ་ཚབ་ཆེན་འདུག དུས་རབས་གང་མང་མང་ལོ་
རྒྱུས་སུ་གྱུར་ཟིན་པའི་དེ་རིང་། གནའ་རབས་རྐྱང་རྐྱང་གི་གོམ་གཤིས་
དང་འགྲོ་སྟངས་གླེང་བཞིན་བསྡད་པས་ཀྱང་མི་འོང་བར་དུས་རབས་
གསར་བའི་འགྲོས་དང་བསྟུན་ཤེས་པའི་ངང་རང་གི་མི་རིགས་དང་ཆོས་
ལུགས་སོགས་ལ་མིག་མཐོང་ལག་ཟིན་གྱིས་ཕན་བདེ་དང་གཅེས་སེམས་
འབུལ་རྒྱུ་ནི་ཁ་ཚ་དགོས་གཏུགས་ཀྱི་གནད་འགག་ཞིག་མ་ཡིན་ནམ།
འདི་ནི་ང་རང་གྲྭ་བ་ཞིག་ཡིན་པའི་ཆ་ནས་རིགས་མཐུན་རྣམས་ལ་དྲན་
སྐུལ་དང་སྨོན་འདུན་གྱི་ལེགས་སྐྱེས་དང་བོ་ཡིན།

(གཉིས) ཏང་གི་སྐབས་བཅུ་གཅིག་པའི་སྲིད་ཇུས་ཀྱི་མཐོ་
རླབས་མེས་རྒྱལ་གྱི་ཁྱོན་ཡོངས་ལ་འཕྱུར་བ་ནས་བཟུང་བོད་ཀྱི་ས་ཁུལ་
དག་ཏུ་སློབ་གྲྭ་ཆེ་འབྲིང་མང་བོ་བཙུགས་ཤིང་རྒྱལ་ཁབ་ཕྱི་ནང་གི་སློབ་གྲྭ་
མང་བོར་ཡང་བོད་རིགས་གཞོན་ནུ་གང་མང་དངོས་སྐྱོད་བྱེད་ཐུབ་པ་
བྱུང་བས་བོད་ཀྱི་ཁྱིམ་པ་ཕོ་མོས་ཤེས་རིག་མི་སློབ་པའི་ལོ་རྒྱུས་མཇུག་
རྫོགས་མོད། མར་ཁེ་སིས། འཕེལ་རྒྱས་ནི་འགལ་བའི་ཐོན་འབྲས་
ཡིན་ལ། འགལ་བ་མེད་ན་སྤྱི་ཚོགས་འཕེལ་རྒྱས་མེད་པ་ཡིནཞེས་
གསུངས་མྱོང་བ་ལྟར། དེང་སྐབས་བོད་རིགས་སློབ་མ་རྣམས་ཀྱི་སློབ་
གསོའི་ལས་དོན་དང་ཁ་ཕྱོགས་ལ་ཆ་མཚོན་ན། གནས་སའི་ཁོར་ཡུག་
དང་། ཁྲིད་མཁན་གྱི་དགེ་རྒན། ཁྲིད་བྱའི་དོན། ཁྲིད་བྱེད་ཀྱི་ཡིག་
རིགས་བཅས་ཕྱོགས་མང་པོ་ཞིག་ཚུལ་མཐུན་མིན་པས། རྒྱ་ཡིག་དང་
དབྱིན་ཡིག་གི་སློབ་གྲྭ་ནས་མཐར་ཕྱིན་པའི་སློབ་མ་ཕལ་མོ་ཆེས(བོད་
རིགས་སློབ་མ་)བོད་ཀྱི་ཡུལ་སྲོལ་གོམས་གཤིས་དང་། རིག་པའི་གཞུང་
ལུགས་ལྟ་ཞོག་ཐ་ན་བོད་སྐད་ཀྱང་མི་ཤེས་པས་མི་རིགས་ཡར་རྒྱས་ལ་བྱ་
བ་བསྒྲུབ་རྒྱུ་ཕར་ཟད། ཁྱིམ་གཟའ་ཚང་གི་ནང་ལའང་ལྐུགས་པ་ལྟར་
ལག་པས་བརྡ་སྤྲོད་པ་དང་། གཞན་སྐད་ད་མ་དིག་གིས་གླེང་མོལ་བྱེད་
དགོས་པའི་གནས་སུ་ལྷུང་འདུག་པས། རང་མི་རིགས་ལ་དགའ་ཞེན་
མེད་པ་མ་ཟད། བོད་ཀྱི་སྐད་ཡིག་ནི་ཆོས་ལུགས་ཀྱི་ཡོ་བྱད་ཅིག་ཡིན་པ་
ལས་དེས་ཆབ་སྲིད་དང་དཔལ་འབྱོར་ལ་ཕན་ནུས་བསྒྲུབ་མི་ཐུབ་པར་
འདོད་མཁན་དང་བརྗོད་མཁན་ན་ནིང་ལས་ད་ལོར་མང་། ད་དུང་བོད་

ཡིག་སློབ་གྲྭ་ནས་མཐར་ཕྱིར་ཏེ་ཡོན་ཚད་དང་བསམ་བློའི་གོ་རྟོགས་
དགའ་འོས་པ་རེ་ཡོད་ཀྱང་སྤྱི་ཚོགས་བྱ་བའི་ཁྲོད་བོད་ཀྱི་སྐད་ཡིག་གི་ཁྱབ་
རྒྱརྟ་རྔ་ལས་ཉག་ཕྲ་ཞིང་། ཨ་ལོང་ལས་འགག་དོག་པསདེ་དག་གིས་
ཀྱང་བོད་ཀྱི་སྐད་ཡིག་ལམ་ཁའི་རྡོ་བཞིན་དོར་ཏེ་རྒྱ་སྐད་དང་རྒྱ་ཡིག་ལ་
ཤི་འཐམ་རོ་འཐམ་བྱེད་བཞིན་སྔར་རང་གིས་བོད་ཀྱི་རིག་གཞུང་འགའ་
རེར་སྦྱངས་པར་ནོངས་འགྱོད་སྐྱེ་བཞིན་འདུག ང་འདི་འདྲའི་མི་མང་
བོར་འཕྲད་མྱོང་ལ་རྩོད་གླེང་ཡང་བྱེད་མྱོང་། བོད་རིགས་སློབ་མས་བོད་
སྐད་མི་གོ་ཞིང་རང་གི་མི་རིགས་དང་རིག་གཞུང་ལ་དགའ་ཞེན་མེད་པའི་
གནད་དོན་འདི་གང་ལ་ཐུག་པ་རེད། བོད་ཀྱི་སྐད་ཡིག་དང་རིག་གཞུང་
འདི་ཉིད་མི་རིགས་གཞན་གྱི་སྐད་ཡིག་དང་རིག་གཞུང་གི་རྗེས་སུ་ལུས་
ཤིང་དགེ་མཚན་མིན་པ་ཞིག་ཡིན་ནམ་སྙམ་ན། དེ་ནི་ནོར་འཁྲུལ་ཏེ།
ད་ལྟ་འཕེལ་རྒྱས་ཀྱི་ཡང་རྩེར་སླེབས་པའི་ནུབ་ཕྱོགས་རྒྱལ་ཁབ་ཁག་གི་
མཁས་པ་མང་བོས། དཀའ་མོའི་ཚེགས་དང་། དཀོན་མོའི་རྒྱུ། ཐ་ན་
གཅེས་པའི་ཚེ་སྲོག་ལའང་མི་འཛེམ་པར་བོད་ཀྱི་སྐད་ཡིག་དང་རིག་
གཞུང་དག་ལ་སྦྱང་བརྩོན་ཆེན་པོ་བྱེད་བཞིན་པ་ང་ཚོས་མཐོང་དང་ཐོས་
པ་ལྟར་རེད། ཉེ་བའི་ཆར་ཡང་འཛམ་གླིང་ན་སྙན་གྲགས་ཆེ་བའི་ཚན་
རིག་པ་མང་བོ་ཞིག་དང་ནང་བའི་ཆོས་ལ་མཁས་པ་དུ་མས་བགྲོ་གླེང་
ཚོགས་འདུ་འཚོགས་ཏེ། དངོས་ཁམས་རིག་པ། སྐྱེ་དངོས་རིག་པ།
སེམས་ཁམས་རིག་པ། དངོས་པོ་རྟེན་འབྱུང་རིག་པ། འཇིག་རྟེན་
ཆགས་ཚུལ། ཀླད་པ། གཏན་ཚིགས། སེམས་ཀྱི་ནུས་པས་ནད་བཅོས་

ཐབས་སྐོར། ཤེས་པ་ཕྲ་རགས། རྨི་སྣང་། འཆི་བའི་གནས་སྐབས་
སོགས་ཁྱབ་ཁོངས་རྒྱ་ཆེན་པོ་ཞིག་ལ་དཔྱད་བསྡུར་ཞིབ་མོ་གནང་བར།
སྤྱིར་ནུབ་ཕྱོགས་ཀྱི་ཚན་རིག་པ་རྣམས་ཀྱིས་ཕྱི་དངོས་པོ་ལ་ཞིབ་འཇུག་
བྱས་པའི་གྲུབ་འབྲས་ཤིན་ཏུ་ཆེའང་ནང་སེམས་ཁམས་ཕྱོགས་ལ་དེ་ལྟར་
མ་ཡིན་པས། ནང་དོན་རིག་པ་གཙོ་བོར་གྱུར་བའི་བོད་ཀྱི་རིག་གནས་
འདི་ལ་གླིང་ཆེན་ཨེ་ཤ་ཡ་ཙམ་དུ་མ་ཟད་འཛམ་གླིང་གི་རིག་གཞུང་བརྗེ་
རེས་བྱེད་པའི་ནང་རྟོགས་ཞིབ་བྱེད་པའི་རིན་ཐང་ཆེན་པོ་ལྡན་པར་
འདུག་ཅེས་གདེང་འཇོག་ཚད་མཐོན་པོ་གནང་སྐད་འདུག དེས་ན་
བོད་ཀྱི་སྐད་ཡིག་དང་རིག་གཞུང་གིས་བོད་མི་ཙམ་དུ་མ་ཟད་འཛམ་གླིང་
མི་དམངས་ལའང་ཕན་ཐོག་པའི་རེ་བ་ཆེན་པོ་ཡོད་མོད། ས་གནས་འགོ་
ཁྲིད་རྣམས་ཀྱིས་ཏང་གི་མི་རིགས་སྲིད་ཇུས་ལ་གོ་བ་མ་ལོན་པའམ།
ལག་བསྟར་བྱེད་འདོད་མ་ཡོད་པ། རང་གི་ཁྲི་འཕང་དང་དགའ་ཕྱོགས་
ཙམ་ལ་དམིགས་ཏེ་རང་སྐྱོང་ས་ཁུལ་དག་ཏུ་བོད་ཡིག་སློབ་གྲྭ་འདང་ངེས་
ཤིག་མ་བཙུགས་ཤིང་། བོད་ཀྱི་སློབ་གྲྭ་འགའ་རེ་ཡོད་ཀྱང་ཁྲིད་གཞི་
འོས་འཚམས་མིན་པ། ལས་རིགས་སོ་སོའི་ཁྲོད་དུ་མི་རིགས་གཙོ་བོའི་
སྐད་ཡིག་གལ་ཆེན་དུ་མི་འཇོག་པས་བོད་རིགས་སློབ་མ་དང་གཞོན་སྐྱེས་
རྣམས་ཀྱི་ཁྲོད་ན་རང་གི་རིག་གཞུང་དང་སྐད་ཡིག་བཅས་ལ་དགའ་མོས་
བྱེད་མཁན་ཇེ་ཉུང་དུ་སོང་ཞིང་སྦྱང་འབྲས་བཟང་བོ་ཐོབ་མཁན་ཡང་
ཤིན་ཏུ་དཀོན་པོར་གྱུར་བ་རེད། ཏང་དང་སྲིད་གཞུང་གིས་མི་རིགས་ས་
གནས་རང་སྐྱོང་ལག་བསྟར་བྱས་ཏེ་རང་རེའི་བོད་ཀྱི་མདོ་དབུས་ཁམས་

གསུམ་དུ་རང་སྐྱོང་ལྗོངས་དང་ཁུལ་སོགས་མང་དུ་བཙུགས་ཤིང་ལས་
ཁུངསའགའ་རེའི་སྒོ་བྱང་ལ་བོད་ཡིག་བྲིས། བོད་ཀྱི་སློབ་གྲྭ་ཉུང་ཤས་
རེ་བཙུགས་པས་ཀྱང་གྲུབ་འབྲས་མི་དམན་པ་བླངས། འོན་ཀྱང་དེ་ཙམ་
གྱིས་མི་རིགས་རང་སྐྱོང་སྲིད་ཇུས་དང་མི་རིགས་སྐད་ཡིག་འདྲ་མཉམ་གྱི་
སྲིད་ཇུས་དོན་ཐོག་ཏུ་ཡོངས་སུ་ཕབས་པ་མིན་ཏེ། ཀྲུའུ་ཙུང་ལིས།མི་
རིགས་རང་སྐྱོང་གི་ས་ཆར་མི་རིགས་གཙོ་བོ་དེའི་སྐད་ཡིག་ཨང་དང་བོར་
འཇོག་དགོས། ཞེས་ནན་གྱིས་བསྟན་ཡོད་པ་བཞིན། ཏང་སྲིད་ལས་
ཁུངས་དང་། ཁེ་ལས་ལས་དོན་སྡེ་ཁག་སོགས་ཚང་མས་རང་སྐྱོང་མི་
རིགས་དེའི་སྐད་ཡིག་གཙོ་བོར་བཀོལ་སྤྱོད་དང་། སློབ་སྦྱོང་། ཁྱབ་
གདལ། འཕེལ་རྒྱས་བཅས་སུ་བཏང་ན་ད་གཟོད་ཏང་གི་མི་རིགས་སྲིད་
ཇུསའདྲ་མཉམ་ཡིན་པའི་གཟི་འོད་དེ་མི་རིགས་རང་སྐྱོང་ས་ཁུལ་ལ་
ཡོངས་སུ་འཕྲོས་པར་མཚོན་ཐུབ་ལ། བོད་ཡིག་སློབ་གྲྭ་སོ་སོཪ་དང་བོར་
ཁྲིད་བྱེད་བོད་ཡིག་དང་ཁྲིད་བྱའི་དོན་ཡང་མི་རིགས་རང་གི་ཡུལ་སྲོལ་
གོམས་གཤིས་ལ་འབྲེལ་བ་ཡོད་ཅིང་གནའ་དེང་བོད་ཀྱི་མཁས་པའི་
བརྩམས་ཆོས་གཙོ་བོར་བཟུང་ན། བོད་རིགས་སློབ་མས་བོད་སྐད་མི་
ཤེས་ཤིང་། རང་གི་མི་རིགས་ལ་དགའ་མེད་པ། བོད་ཡིག་དེ་ཆོས་
ལུགས་ཀྱི་ཡོ་བྱད་ཁོ་ནར་དམིགས་པ་སོགས་ལོག་རྟོག་མཐའ་དག་རང་
ཤུགས་ཀྱིས་མེད་འགྲོ། གནད་དོན་འདི་ནི་གཙོ་བོ་མི་རིགས་རང་གི་ལས་
བྱེད་པ་དང་། རང་སྐྱོང་ས་ཁུལ་ན་སྲིད་དོན་གཉེར་མཁན་སུ་ཡིན་གྱིས་
རྒྱབ་སྐྱོར་དང་ཐུགས་ཁུར་གནང་དགོས་པའི་གལ་ཆེའི་ལས་དོན་ཞིག་

རེད་སྙམ།
(གསུམ)ད་ལྟ་གངས་ཅན་སཱ་ལའི་སྨན་ལྗོངས་ཆེན་པོ་འདིའི་རང་
སྐྱོང་ས་ཁུལ་དང་སྲིད་འཛིན་གྲོང་ཁྱེར་བཅུ་དགུའི་ཞང་རིམ་པ་ཡན་ཆད་
ཀྱི་སྲིད་འཛིན་ལས་ཁུངས་དང་བོད་རིགས་ལས་བྱེད་པ་ཕལ་མོ་ཆེས་སྒྲ་
གདངས་མི་དག་པའི་རྒྱ་སྐད་ད་མ་དིག་དང་། སྨྱུག་རིས་མི་ཚང་བའི་རྒྱ་
ཡིག་འཁྱག་འཁྱོག་ཅིག་ཤེས་ཚེ་ཁྱི་རྒན་རུས་པས་འགྲངས་པ་ལྟ་བུའི་
ཁེངས་དྲེགས་ཤིག་གིས་མགོ་འཕང་དགུང་ལས་མི་ཕབས་པར། ཉན་
མཁན་གྱི་ཡོད་ཚད་དང་ས་གནས་ཀྱི་དགོས་མཁོ་གང་ལའང་ཅི་མི་སྙམ་
པའི་ངང་། མི་རིགས་སློབ་གསོ་དང་། རྩ་ཁྲིམས་དྲིལ་སྒྲོག ཚོགས་
འདུ་ཆེ་ཆུང་གང་ཡིན་སོགས་ཀྱི་སྐབས་སུ་རྒྱ་སྐད་དང་རྒྱ་ཡིག་ཁོ་ན་བཀོལ་
སྤྱོད་བྱེད་པས་མི་རིགས་ཀྱི་ལས་དོན་གང་ལའང་གྲུབ་འབྲས་གཡུར་དུ་ཟ་
བ་ཞིག་ལེན་མ་ཐུབ་པར་བོད་མི་རིགས་འདི་དཔལ་འབྱོཪ་དང་རིག་
གནས། འཛུགས་སྐྲུན་སོགས་གང་ཐད་ནས་རྗེས་སུ་ལུས་ཏེ་ཀྲུང་གོའི་
རྒྱལ་ཁབ་ཀྱི་ས་ཁྲའི་བཞི་ཆ་གཅིག་ལ་རྗེས་ལུས་ཀྱི་རྟགས་མཚན་འདེབས་
དགོས་བྱུང་བ་མ་ཡིན་ནམ། མི་རིགས་རང་སྐྱོང་ས་ཁུལ་ལ་མི་རིགས་
གཙོ་བོ་དེའི་སྐད་ཡིག་བཀོལ་སྤྱོད་དང་།མ་མཐའ་ཡང་མི་རིགས་རང་ཉིད་
ཀྱི་ལས་བྱེད་པས་རང་གི་སྐད་ཡིག་ཤེས་དགོས་པའི་སྐོར། མི་རིགས་ཀྱི་
དར་རྒུད་ལ་མནོ་བསམ་གཏོང་བའི་སྨྱུག་འཛིན་པ་ཚོས་སྙན་ཞུ་དང་
བསམ་ཚུལ་རེ་བརྗོད་ན།མི་རིགས་ས་ཁོངས་རང་སྐྱོང་བཅའ་ཁྲིམས》ཀྱི་
ངོ་བོ་མི་ཤེས་པའམ་ཤེས་ཀྱང་ལག་བསྟར་བྱེད་འདོད་མེད་པའི་འགོ་ཁྲིད་

པ་འགའ་རེས།ངོ་མདངས་དམར་བོར་འགྱུར་བཞིན་ཁྱོད་ཚོས་འདི་འདྲ་
བརྗོད་པ་རྩ་ཁྲིམས》 དང་མི་མཐུན་ཞིང་།མི་རིགས་ཁ་བྲལ་ཀྱི་སྐད་ཆ་
རེད་ཟེར་མཁན་ཡང་འདུག དོན་དངོས་ཐོག་ནས་བརྗོད་ན། མི་
རིགས་སྐོར་གྱི་གཞུང་ལུགས་དང་མི་རིགས་སྲིད་ཇུས》ལས། རྒྱ་སྐད་
དང་རྒྱ་ཡིག་དེ་རང་རྒྱལ་གྱི་མི་མང་ཤོས་ཀྱིས་སྤྱོད་པའི་སྐད་ཡིག་ཡིན་པ་
ལས།རྒྱ་ཡིག་དང་རྒྱ་སྐད་ལ་འཚོ་བ་དངོས་ཀྱི་ཐོག་ཆེད་དབང་ཡོད་པ་མ་
ཡིན་ཏེ། ཏང་གི་སྲིད་ཇུས་ལས་ཀྱང་གཏན་ནས་ཁས་མི་ལེན་པ་ཡིན།
གྲངས་ཉུང་མི་རིགས་ལ་སྔཪ་ལས་ལྷག་པར་ཞབས་འདེགས་ཞུ་ཆེད།
རྒྱལ་ཁབ་ཀྱི་རྒྱ་རིགས་ལས་བྱེད་པ་དང་། ནང་སྒོས་སུ་མི་རིགས་ས་ཁུལ་
དུ་བྱ་བ་སྒྲུབ་པའི་རྒྱ་རིགས་ལས་བྱེད་པས་གྲངས་ཉུང་མི་རིགས་ཀྱི་སྐད་
ཡིག་ལ་སློབ་སྦྱོང་བྱེད་དགོསཞེས་རྒྱ་རིགས་ལས་བྱེད་པས་ཀྱང་གྲངས་
ཉུང་མི་རིགས་ཀྱི་སྐད་ཡིག་ལ་སློབ་སྦྱོང་བྱེད་དགོས་ཚུལ་བསྟན་ཡོད་ན་མི་
རིགས་རང་ཉིད་ཀྱི་ལས་བྱེད་པས་ལྟ་ཅི་སྨྲོས། ད་ལྟ་བོད་རིགས་ལས་
བྱེད་པའི་ཁྲོད་ན་བོད་ཀྱི་སྐད་ཡིག་ལ་མཐོང་ཆུང་བྱེད་མཁན་ཤིན་
ཏུ་མང་
ཞིང་ཇ་ཡུན་གཅིག་ལ་གཞན་སྐད་མ་འདྲེས་པའི་བོད་སྐད་གྲ་དག་མོ་
བཤད་ཐུབ་མཁན་ཉིན་སྐར་ཙམ་དུ་སྣང་། དཔེར་ན།རྫ་ཁུལ་གྱི་རྩོམ་པ་
བོ་ཀིརྟི་སྐྱབས་ཀྱི་དཔྱད་རྩོམ་ཞིག་ལས། རྔ་བ་ཁུལ་གྱི་ཁུལ་ཨུ་ལ་ལས་
བྱེད་པ་55ཡོད། དེའི་ནང་ན་བོད་ཡིག་ཤེས་མཁན་2ཡོད། སྲིད་
གཞུང་ལ་ལས་བྱེད་པ་60ཡོད། བོད་ཡིག་ཤེས་མཁན4ཡོད། དམངས་
ཆེན་ལ་ལས་བྱེད་པ51ཡོད། བོད་ཡིག་ཤེས་མཁན་1ཡོད། སྲིད་གྲོས་

ལ་ལས་བྱེད་པ54ཡོད། བོད་ཡིག་ཤེས་མཁན12ཡོད། རང་ཁུལ་གྱི་
དབང་ཆ་ཆེས་མཐོ་བའི་ལས་ཁུངས་ནི་དམངས ཆེན་ཡིན་ཏེ་ཁྱོན་མི་
51 ཡོད་པའི་ནང་བོད་ཡིག་ཤེས་མཁན་གཅིག་ལས་མེད་པ་འདིས་ཅི་
མཚོནཞེས་དང་།ཁུལ་ལྟེ་གནས་ཀྱི་ཚན་ཁག་ཆེན་པོ་བཞིའི་མི་རིགས་
སྐད་ཡིག་བེད་སྤྱོད་ལ་བལྟས་ན་རྔ་བ་ཁུལ་ཡོངས་སུ་གསལ་ཐུབ་ཅེས་
དངོས་ཐོག་བདེན་འཚོལ་གྱི་སྒོ་ནས་བཤད་ཡོད་པ་བཞིན་ད་ལྟ་བོད་
རིགས་རང་སྐྱོང་ས་ཁུལ་དག་གི་བོད་རིགས་ལས་བྱེད་པས་བོད་ཀྱི་སྐད་
ཡིག་བེད་སྤྱོད་དང་བོད་ཡིག་ལ་འཛིན་པའི་ལྟ་བར་བལྟས་ན་ཁོ་ཆད་ཅིང་
ངོ་གནོང་དགོས་པའི་གནས་ཤིག་མ་ཡིན་ནམ། །
བོད་རིགས་ལས་བྱེད་པ་དང་གྲོང་ཁྱེར་བ་ཕལ་མོ་ཆེས་བོད་ཀྱི་སྐད་
ཡིག་གིས་གོ་མི་ཆོད་ཅིང་ཞིང་འབྲོག་མང་ཚོགས་ཀྱིས་རྒྱ་སྐད་དང་རྒྱ་ཡིག་
མི་ཤེས་པས་གླེན་ལྐུགས་སུ་བརྩིའང་། བོད་ཁམས་མཐའ་དབུས་ཀུན་ན་
གཞན་གྱི་སྐད་ཡིག་ལ་བརྟེན་ཏེ་ཚན་རིག་པ་གྲགས་ཅན་གཅིག་ཀྱང་ཐོན་
པ་སྲིད་མཐའ་ཙམ་རེད། ཡང་འགའ་རེས་ང་ཚོས་ཆོས་ལུགས་ལ་དད་
ཞེན་དང་བརྩི་བཀུར་བྱས་པས་སྤྱི་ཚོགས་ཡར་རྒྱས་ཀྱི་བཀག་རྡོར་གྱུར་པ་
རེད་ཅེས་བྱུང་རྒྱལ་དུ་སྨྲ་མོད། ནུབ་ཕྱོགས་རྒྱལ་ཁབ་རྣམས་སུ་ཆོས་
ལུགས་དར་ཁྱབ་ཆེན་པོ་ཅི་ཙམ་འདུག་ཀྱང་།དེས་སྤྱི་ཚོགས་ཡར་རྒྱས་ལ་
འགོག་རྐྱེན་གང་ཡང་མ་བཟོས་པ་མ་ཟད་ད་ལྟ་ཚན་རིག་དང་དཔལ་
འབྱོར་གྱི་ཡང་རྩེར་སླེབས་འདུག རྒྱལ་ཁབ་དེ་དག་ལ་ཆོས་ཀྱིས་མ་
གནོད་ཀྱང་བོད་མི་རིགས་ལ་གནོད་དོ་ཞེ་ན། དེའང་མི་འཐད་དེ་།

བོད་མདོ་དབུས་ཁམས་གསུམ་གྱིས་གཙོ་བོ་ནང་བསྟན་ཆོས་ལུགས་ལ་
དད་མོས་བྱེད་བཞིན་ཡོད་ལ། ནང་ཆོས་ནི་སྤྱི་ཚོགས་དང་བདེ་འཇགས་
དང་རྒྱལ་ཁབ་ཡར་རྒྱས་ལ་ཕན་ཐོག་ཆེན་པོ་ཡོད་པ་མ་ཟད་ཚན་རིག་དང་
དཔུང་བ་མཉམ་གཤིབ་ཀྱིས་བགྲོད་ཐུབ་མཁན་ཞིག་ཡིན་ཏེ། ཚན་རིག་
པ་གྲགས་ཅན་ཨེར་བི་ཨེར་སི་ཐན་ལགས་ཀྱིས་ཀྱང་།སྤྱིར་བཏང་ཆོས་
ལུགས་འདྲ་མིན་སྣ་ཚོགས་ཡོད་ཀྱང་།ཚན་རིག་དང་དཔུང་བ་མཉམ་
གཤིབ་བྱས་ནས་གོམ་པ་མཉམ་བགྲོད་བྱེད་ཐུབ་མཁན་ནི་བོད་ཀྱི་ནང་
བའི་ཆོས་མ་གཏོགས་མེདཅེས་གདེང་འཇོག་ཆེན་པོས་གསུངས་མྱོང་བ་
རེད། ནང་ཆོས་ཀྱིས་སྤྱི་ཚོགས་ཡར་རྒྱས་ལ་གནོད་ན། ཆོས་རྒྱལ་མེས་
དབོན་རྣམ་གསུམ་གྱི་སྐུ་རིང་ལ་ནང་བསྟན་རྒྱ་ཆེར་དར་བས་བོད་ཀྱི་སྤྱི་
ཚོགས་ཉམས་རྒུད་དུ་འགྲོ་དགོས་རྒྱུ་ལ། དེ་ལས་ལྡོག་སྟེ་ཆབ་སྲིད་དང་
སྟོབསའབྱོར་མངའ་ཐང་མཐའ་ནས་རྒྱས་ཏེ་རྒྱལ་ཕྲན་མང་བོ་དབང་དུ་
བསྡུས་པས་ང་ཚོར་གཟི་བརྗིད་ལྡན་པའི་ལོ་རྒྱུས་ཤིག་བཞག་པ་ཡིན་ལ།
ཡང་ཆོས་མ་དར་བས་ཕན་པ་ཞིག་ཡོད་ན་གླང་དར་མས་བསྟན་པ་
བསྣུབས་པའི་དུས་དང་། ལྷག་པར་རིག་གནས་གསར་བརྗེ་ཆེན་པོའི་
སྐབས་དམ་པའི་ཆོས་ཀྱི་སྒྲ་ཙམ་ཡང་མི་གྲག་པས་དེ་དུས་ཕྱི་དངོས་པོའི་
ཕྱོགས་ལ་ཡར་ཐོན་བླ་མེད་ཅིག་འོང་དགོས་མོད། སྐབས་དེའི་མི་རྣམས་
རྗེསལུས་ཕོངས་རྒུད་ཀྱི་མུན་ནག་ནང་དུ་ཚུད་དེ་ལྟོགས་ཤི་གྲངས་མེད་
ཐེབས་པར་འགྲེལ་བཤད་ཅི་ལྟར་རྒྱག དེས་ན་སྔོན་བྱོན་ཡབ་མེས་
རྣམས་ཀྱིས་ལོ་ངོ་ཁྲི་སྟོང་མང་བོའི་རིང་གསར་བསྐྲུན་དང་རྒྱུན་འཛིན་

བྱས་ཏེ་འཛམ་གླིང་སྔོན་ཐོན་མི་རིགས་དག་དང་བསྡུར་ཆོག་པའི་ཡུལ་
སྲོལ་གོམས་གཤིས། ཆོས་ལུགས། སྐད་ཡིག་སོགས་གནས་སྐབས་ཀྱི་ཁེ་
དབང་དང་ལྟོ་གོས་ཙམ་གྱི་ཆེད་དུ་འཕོང་ཕྱིས་ཀྱི་རྡོ་བཞིན་དོར་ན་གླེན་
ལྐུགས་ངོ་མ་ཡང་སྙིང་སུ་རེད། འདི་ནི་མི་ལས་བལྟས་ན་འཁོར་བ་སྨྱོ༎
འཁོར་བས་བལྟས་ན་མི་ལ་སྨྱོ།།གསུངས་པ་དང་གཅིག་མཚུངས་མིན་
ནམ། གཞན་ཡང་རང་གི་སྐད་ཡིག་ལ་མཐོང་ཆེན་མི་བྱེད་པ་ཚོར་སྙན་
ངག་པ་ལུའུ་ཞུན་གྱིས་བསླབ་སྟོན་འདི་འདྲ་ཞིག་གནང་ཡོད་དེ། གལ་
ཏེ་མི་རིགས་ཤིག་གིས་མི་རིགས་གཞན་ཞིག་གི་སྐད་དང་ཡི་གེ་སོགས་ལ་ཨ་
གསར་བྱས་ན་མི་རིགས་དེ་ཉིད་རྩ་མེད་དུ་འགྲོ་བའི་སྔ་ལྟས་ཡིནཞེས་
གསལ་བོར་གསུངས་པ་ལྟར་རོ།།དེས་ན་ད་སྐབས་བོད་རིགས་རང་སྐྱོང་ས་
གནས་སུ་བོད་རིགས་ལས་བྱེད་པས་བརྒྱ་ཆའི་བདུན་ཅུ་ཟིན་པས། དེ་
དག་གིས་སྣེ་ཁྲིད་དེ་ད་ནས་བཟུང་བོད་ཀྱི་སྐད་ཡིག་ཁྲིད་སྤེལ་སྦྱོང་གསུམ་
ལ་ནན་ཏན་མཛད་རྒྱུ་དང༌། རིམ་པ་སོ་སོའི་བོད་ཁུལ་སློབ་གྲྭའི་བོད་
ཡིག་གི་གོ་གནས་དང་སྤུས་ཚད་མཐོར་འདེགས། སློབ་གསོའི་སྲིད་
འཛིན་སྡེ་ཁག་དང་སློབ་དེབ་རྩོམ་སྒྲིག་ཁང་སོགས་ཀྱི་བྱ་བ་ལ་ཞིབ་དཔྱོད་
དང་རྒྱབ་སྐྱོར་བྱེད་པ། མི་རིགས་སློབ་གསོ་དང་རྩ་ཁྲིམས་དྲིལ་སྒྲོག་
སོགས་ལ་གཙོ་བོར་བོད་ཀྱི་སྐད་ཡིག་བཀོལ་སྤྱོད་བྱས་ན་མི་རིགས་མདུན་
སྐྱོད་ཀྱི་གཞི་རྩ་ཡིན་པས་བོད་རིགས་མི་དམངས་ཀྱི་ནང་གི་གོ་རྟོགས་དང་
ཕྱིའི་དཔལ་འབྱོར་སོགས་དབྱར་མཚོ་རྒྱས་པ་བཞིན་གོང་དུ་འཕེལ་བར་
ངེས་ལ།དེ་ལས་ལྡོག་ན་བོད་རིགས་ལས་བྱེད་པ་གཙོ་བོ་ཡིན་བའི་རང་སྐྱོང་

ས་ཁུལ་གྱི་དབུ་འཛིན་པ་ཁྱེད་ཅག་གི་ཚེ་འདིའི་ལྟོ་རྒྱབ་ཙམ་ལ་སེམས་ཁྲལ་
མེད་ཀྱང་། འོད་སྟོང་འབར་ཞིང་རྒྱུན་རིང་གི་ལོ་རྒྱུས་ལྡན་པའི་མི་
རིགས་འདི་རྩ་མེད་དུ་འགྲོ་བར་ཐེ་ཚོམ་མེད་པས་རང་ཉིད་ཀྱི་ཕྱག་རྗེས་སུ་
དགོངས་པར་རིགས་སོ༎
མི་རིགས་སློབ་གསོའི་ཁ་ཕྱོགས།
རྒྱལ་ཁབ་དང་མི་རིགས་སྒེར་ཁྱིམ་སོགས་གང་ཡིན་ཡང་འཕེལ་
རྒྱས་དང་དྲང་བདེན་གྱི་ཕྱོགས་སུ་བསྐྱོད་པའི་གཞི་རྩ་ནི་སློབ་གསོ་ཡིན་
ཞིང་། སློབ་གསོ་གཙིགས་ཆེན་དུ་བཟུང་ན་སྲིད་འབྱོར་རིག་གསུམ་དང་།
ཚན་རིག་ལག་རྩལ་། སྔར་མེད་གསར་བཏོད་སོགས་ཀྱང་ཡུན་མི་རིང་
བར་མངོན་འགྱུར་དང་གོང་འཕེལ་བྱེད་ཐུབ་ལ་ང་ཚོས་ནམ་ཡང་རེ་ལྟོས་
བྱེད་པའི་ཞི་བདེ་ཞེས་པའང་རྨི་ལམ་མ་ཡིན་པར་དངོས་སུ་མྱོང་ཐུབ་ངེས།
སྤྱིར་སློབ་གསོ་ལ་རྣམ་གྲངས་མང་ཡང་སློབ་གྲྭའི་སློབ་གསོ་དང་།སྤྱི་
ཚོགས་སློབ་གསོ། ཁྱིམ་ཚང་སློབ་གསོ་གསུམ་གཙོ་བོ་ཡིན་པ་རྒྱལ་ཁབ་ཕྱི་
ནང་གི་སློབ་གསོ་བ་རྣམས་གཅིག་མཐུན་དུ་འདོད། དེས་ན་ཕྲན་གྱིས་
འདིར་བོད་མི་རིགས་ཀྱི་རྗེས་ལུས་སློབ་གསོ་གོང་འཕེལ་གཏོང་ཐབས་ཀྱི་
བསམ་གཞིགས་འགའ་རང་རིགས་ཤེས་ལྡན་དག་ལ་བསམ་བློ་བརྗེ་རེས་
ཀྱི་ཚུལ་དུ་བརྗོད་པར་འདོད་དོ།།

གཅིག སློབ་གྲྭའི་སློབ་གསོའི་ཐད་ཀྱི་གལ་
འགང་།
སློབ་གྲྭའི་སློབ་གསོ་ནི་སློབ་གྲྭ་ཁག་མི་འདྲ་བ་ཐམས་ཅད་ལ་
དམིགས་ཡུལ་དང་བརྒྱུད་རིམ་ལྡན་པའི་སྒོ་ནས་ཀུན་སྤྱོད་དང་ཤེས་རིག་
སོགས་ཀྱི་སློབ་གསོ་སྣ་ཚོགས་བཏང་སྟེ་ཁོ་ཚོ་དུས་རབས་ངེས་ཅན་ཞིག་གི་
ནང་དུ་ཚད་གཞི་དང་ལྡན་པའི་ཤེས་ལྡན་པར་བསྐྱེད་བསྲིངས་བྱས་ནས།
མི་དམངས་ལ་གཅེས་སེམས་བརྟན་པའི་དཔུང་ཁག་བཟང་བོར་བསྐྲུན་
པའི་ཐབས་ལམ་ལ་ཟེར་ཞིང་དེས་སློབ་གསོའི་ལས་དོན་གྱི་གཙོ་གནད་
བཟུང་ཡོད།
མི་རིགས་སློབ་གསོ་ནི་རྒྱལ་ཁབ་ཀྱི་སློབ་གསོའི་གྲུབ་ཆ་གལ་ཆེན་
ཞིག་དང་། མི་རིགས་ཀྱི་སྐད་ཆ་འདྲ་མཉམ་ནི་མར་ཁེ་སིའི་དགོངས་
གཞི་ཡིན་པས་བོད་རིགས་སློབ་གྲྭའི་སློབ་གསོ་ཡང་མི་རིགས་རང་ཉིད་ཀྱི་
སྐད་ཡིག་དང་ཁྱད་ཆོས་ལ་བརྟེན་ཏེ་ལམ་ཕྱོགས་དང་བྱེད་ཕྱོགས་བཅས་
ཁྲིད་སྟོན་ཟབ་སྤེལ་བྱས་ན། ད་གཟོད་མི་རིགས་རང་ཉིད་དང་རྒྱལ་ཁབ་
ལ་ཞབས་ཕྱི་རླབས་ཆེན་བསྒྲུབ་ཐུབ་པའི་ཤེས་ལྡན་མི་སྣ་འབོར་ཆེན་ཞིག་
བསྐྱེད་བསྲིང་བྱེད་ཐུབ། འོན་ཀྱང་ད་སྐབས་བོད་ཀྱི་སློབ་གྲྭའི་སློབ་
གསོའི་ཐད་ཚུལ་མཐུན་མིན་པའི་གནད་དོན་མི་ཉུང་བ་ཞིག་གནས་ཡོད།
(༡) བོད་རིགས་རང་སྐྱོང་ལྗོངས་དང་ཁུལ་སོགས་སུ་བོད་ཀྱི་སྐད་ཡིག་
གཉེར་བའི་སློབ་གྲྭ་ཉུང་བ།
ད་སྐབས་བོད་རིགས་ནི་རང་སྐྱོང་ལྗོངས་གཅིག་དང་།རང་སྐྱོང་

ཁུལ་བརྒྱད།མཉམ་འབྲེལ་རང་སྐྱོང་ཁུལ་གཉིས( རྔ་བ་བོད་རིགས་ཆའང་
རིགས་རང་སྐྱོང་ཁུལ།མཚོ་ནུབ་སོག་རིགས་བོད་རིགས་ཧ་སག་རིགས་
རང་སྐྱོང་ཁུལ)། རང་སྐྱོང་རྫོང་གཉིས(དཔའ་རིས་བོད་རིགས་རང་
སྐྱོང་རྫོང་དང་མུ་ལི་བོད་རིགས་རང་སྐྱོང་རྫོང)བཅས་ལས་གྲུབ་ཅིང་མི་
གྲངས་ཁྲི་བཞི་བརྒྱ་ལས་བརྒལ་བའི་མི་རིགས་ཆེན་པོ་ཞིག་ཡིན་ཡང་།
རང་ཉིད་ཀྱི་སྐད་ཡིག་གཙོ་བོར་སྦྱོང་བའི་སློབ་གྲྭ་ཤིན་ཏུ་ཉུང་།སློབ་གྲྭ་
འགའ་རེའི་སྒོ་བྱང་དུ་བོད་ཡིག་སློབ་གྲྭ་དང་། སློབ་ཁྲིད་གྲ་སྒྲིག་རེའུ་
མིག་ཏུའང་བོད་ཡིག་སློབ་ཁྲིད་བཀོད་པ་མང་མོད། དོན་དངོས་གཟའ་
འཁོར་རེར་བོད་ཡིག་སློབ་ཁྲིད་གཅིག་གམ་གཉིས། དེ་ཡང་ཁོམ་དུས་
ཡོད་པ་ལས་བྲེལ་འཚུབ་ཆེ་དུས་མེད་ཀྱང་ཆོག་པ་ལྟ་བུ། སློབ་གྲྭ་ལ་ལར་
བོད་ཀྱི་སྐད་ཡིག་ཁྲིད་སྤེལ་ལེགས་ཙམ་ཡོད་ཀྱང་ཁྲིད་བྱའི་སློབ་དེབ་ལ་མི་
རིགས་ཀྱི་ཁྱད་ཆོས་མེད་པར་མི་རིགས་ཀྱི་བྱ་དངོས་དང་ལོ་རྒྱུས་ཁོ་ན་
བསྒྱུར་བཀོད་བྱས་པས་གསར་སྐྱེས་སློབ་མར་མི་རིགས་ཀྱི་གོམས་གཤིས་
མེད་པར་གྱུར།
སློབ་ཆུང་སློབ་མ་རྣམས་ལ་མཚོན་ན་ཁོར་ཡུག་གི་བསམ་གཞིགས་
དང་རྒྱུན་གོམས་ཀྱི་ཐ་སྙད་སོགས་གཙོ་བོར་བཀོལ་ནས་ཁྲིད་སྤེལ་བྱས་ཏེ་
བློ་རིག་ལ་འཚར་ལོངས་འབྱུང་དགོས་ཀྱང་། ཁྲིད་བྱའི་སློབ་དེབ་དེ་དང་
རྒྱབ་འགལ་དུ་སོང་བས་ད་བར་གྲུབ་འབྲས་དེ་ཙམ་ལེན་མ་ཐུབ། ཁྱད་
པར་རྩིས་དངོས་རྫས་གསུམ་དང་། ས་ཁམས།ཆབ་སྲིད། ལོ་རྒྱུས་སོགས་
རྒྱའི་སྐད་ཡིག་ཁོ་ནས་ཁྲིད་སྟོན་བྱས་པས་བོད་རིགས་སློབ་མ་ཕལ་ཆེར་གྱི་

ཡོན་ཚད་དང་རྒྱུགས་འབྲས་དམའ་བ་མཐོང་ཆོས་མྱོང་གྲུབ་ཏུ་འདུག
དེ་ཡང་ཁག་མི་འདུག་སྟེ་གཞན་གྱིས་ཁུར་བོ་གཅིག་ཁུར་ནས་རི་ལ་
འཛེགས་ཚེ་ཁོ་ཚོས་ཁུར་བོ་གཉིས་ཁུར་ཏེ་འཛེགས་དགོས་པ་བཞིན་མ་
ཡིན་ནམ།བོད་ཡིག་སློབ་གྲྭ་ནས་མཐར་ཕྱིན་ཏེ་སྤྱི་ཚོགས་བྱ་བའི་ཁྲོད་
ཞུགས་ཀྱང་བོད་རང་གི་སྐད་ཡིག་གིས་སློབ་གསོ་དང་དྲིལ་སྒྲོག་ལེགས་པོ་
བྱེད་མི་ཤེས་ཤིང་། མི་རིགས་ཀྱི་ལྟ་སྟངས་དང་འདུ་ཤེས་མེད་པ་ཞིག་ཏུ་
གྱུར་པས་རྒྱ་ཆེའི་རོང་འབྲོག་མང་ཚོགས་ཀྱིས་དགའ་བསུ་མི་ཐོབ་པ་མ་
ཟད་བུ་ཕྲུག་སློབ་གྲྭར་སྐྱེལ་ཚད་ཀྱང་ཇེ་ཉུང་དུ་གྱུར། སྤྱི་ཚོགས་སྟེང་
བོད་ཀྱི་སྐད་ཡིག་གི་ཁྱབ་རྒྱ་ཆུང་བས་ལས་གནས་ཀྱང་རྙེད་དཀའ་ཚུལ་
སོགས་ལ་བསམ་སྟེ་བོད་ཀྱི་སློབ་གྲྭར་རྒྱུགས་སྤྲོད་པར་མི་དགའ་བ་དང་
བོད་ཀྱི་སྐད་ཡིག་དང་རིག་གཞུང་ལ་མཐོང་ཆེན་དང་དགའ་ཚོར་མི་བྱེད་
མཁན་ལོ་རེ་ལས་ལོ་རེར་ཇེ་མང་དུ་འགྲོ་བཞིན་འདུག
མི་རིགས་གང་ཡིན་ཡང་རང་གི་སྐད་ཡིག་ལ་གཙོ་བོར་བརྟེན་ནས་
སློབ་གསོ་མྱོང་དགོས་པ་ཏང་གི་མི་རིགས་སྲིད་ཇུས་དང་།རང་སྐྱོང་བཅའ་
ཁྲིམས་ཀྱི་དགོངས་དོན་ཡིན་ཞིང་མི་རིགས་དེ་ཉིད་ཕྱོགས་ཡོངས་ནས་
འཕེལ་རྒྱས་སུ་འགྲོ་བའི་གཞི་རྩའང་ཡིན་ཏེ། སི་ཏ་ལེན་གྱིས། མི་
དམངས་མང་ཚོགས་ཁྲི་སྟོང་མང་བོས་མི་རིགས་རང་གི་སྐད་ཆ་བཀོལ་
སྤྱོད་བྱས་ན་ད་གཟོད་རིག་གནས་དང་ཆབ་སྲིད་དཔལ་འབྱོར་སོགས་
ཕྱོགས་ཡོངས་ནས་ཡར་རྒྱས་ཆེན་པོ་འབྱུང་ཐུབ། ཅེས་གསུངས། འོན་
ཀྱང་ང་ཚོ་དེ་ལས་ལྡོག་སྟེ་གཞན་གྱི་སྐད་ཡིག་ཁོ་ན་བཀོལ་སྤྱོད་ཀྱིས་དུས་

འདའ་ན་རྗེས་ལུས་ཀྱི་མུན་པ་ཇི་ལྟར་སངས། གནད་འགག་དངོས་ནི་
བོད་རིགས་ལས་བྱེད་པ་གཙོ་བོ་ཡིན་པའི་ས་གནས་ཀྱི་འགོ་འདྲེན་མང་
བོས་བོད་ཀྱི་ཡི་གེ་ནི་ཆོས་ལུགས་པའི་ལག་ཆ་ཙམ་དུ་བསམ་སྟེ་བོད་ཀྱི་
སློབ་གྲྭའི་སློབ་གསོར་ཐུགས་ཁུར་དང་རྒྱབ་སྐྱོར་བཟང་བོ་མ་བྱས་པས་མི་
རིགས་རང་སྐྱོང་བཅའ་ཁྲིམས་དེ་ཡིག་ཐོག་གི་རང་སྐྱོང་ཙམ་དུ་བཞག་
པས་ལན་སྙམ།
(3)
སྐབས་བརྒྱད་པའི་དམངས་འཐུས་ཚོགས་ཆེན་ཐེངས་གསུམ་པའི་
སྐབས་ཀྱིཀྲུང་ཧྭ་མི་དམངས་སྤྱི་མཐུན་རྒྱལ་ཁབ་ཀྱི་སློབ་གསོའི་བཅའ་
ཁྲིམས》ཀྱི་དོན་ཚན་བཅུ་གཉིས་པ་ལས།གྲངས་ཉུང་མི་རིགས་ཀྱི་སློབ་མ་
གཙོ་བོ་ཡིན་པའི་སློབ་གྲྭ་དང་སློབ་གསོའི་ལས་ཁུངས་གཞན་དག་གིས་
རང་མི་རིགས་སམ་ས་གནས་དེ་གའི་མི་རིགས་ཐུན་མོང་གིས་བེད་སྤྱོད་
པའི་སྐད་དང་ཡི་གེ་བཀོལ་ཏེ་སློབ་ཁྲིད་བྱེད་ཆོག ཅེས་དང་། ཚོགས་
ཆེན་བཅོ་ལྔ་བའི་ཐོག་ཀྲུའུ་ཞི་ཅང་ཙེ་རྨིན་(L༈€)གྱིས། རྒྱལ་
ཁབ་འཕེལ་རྒྱས་སུ་གཏོང་ཐབས་ཚན་རྩལ་དང་སློབ་གསོ་ལ་རག་ལས་
ཡོད། ཅེས་པའི་སློབ་སྟོན་གཞིར་བཟུང་སྟེ། ང་ཚོས་ཁ་ཚ་དགོས་གཏུག་
གི་གལ་འགང་འདིར་བོད་ཀྱི་སློབ་གྲྭ་ཡོངས་ལ་རང་གི་སྐད་ཡིག་སྤྱད་ནས་
རིག་གཞུང་སྤྱི་དང་།རྩིས་དངོས་རྫས་གསུམ། ཚན་རིག་དང་ལོ་རྒྱུས་
སོགས་སློབ་ཁྲིད་བྱེད་པ་དང་། སློབ་དེབ་བོད་ཡིག་དང་སློབ་ཁྲིད་བོད་
སྐད་ཡིན་ཙམ་གྱིས་མི་ཆོག་པར་བརྗོད་བྱ་ལ་རྒྱུན་མཐོང་ཤེས་བྱ་དང་བོད་

རང་གི་མཁས་པའི་བརྩམས་ཆོས་གཙོ་བོར་འཇོག་དགོས།
(༣)
བོད་ཡིག་སློབ་གྲྭའི་མཐར་ཕྱིན་འཛིན་ཡིག་ཡོད་ཙམ་གྱིས་དགེ་
རྒན་དུ་འཇོག་རྐྱང་མི་བྱེད་པར་དགེ་རྒན་རྣམས་ལ་གནའ་དེང་རིག་
གཞུང་གི་ཡོན་ཚད་ངེས་ཅན་ཞིག་དགོས་ཤིང་།སློབ་ཁྲིད་ཀྱང་གནའ་
དེང་གི་ཐབས་ཤེས་བཟང་བོ་ཟུང་འབྲེལ་བྱས་ན་ཡིད་ཆེས་བྱེད་ཆོག་པའི་
གསར་སྐྱེས་དཔུང་ཁག་བཟང་བོ་ཞིག་བསྐྱེད་བསྲིང་བྱེད་ཐུབ།
(༢)
བོད་རིགས་རང་སྐྱོང་ས་གནས་ལས་བྱེད་པས་ཐུགས་ཁུར་དང་
རྒྱབ་སྐྱོར་གནང་སྟེ་བོད་ཀྱི་སློབ་གྲྭའི་སློབ་གསོ་ལ་གཙིགས་ཆེན་བྱེད་པ་
དང་། དགེ་སློབ་དང་སློབ་ཁྲིད་སོགས་ཀྱི་སྤུས་ཇེ་ལེགས་སུ་གཏོང་
དགོས་པ་མ་ཟད། ཞང་དང་ཆུས་རིམ་པ་ཡན་ཆད་ཀྱི་སྲིད་འཛིན་སྡེ་
ཁག་ཚང་མས་བོད་ཀྱི་སྐད་ཡིག་བཀོལ་སྤྱོད་དང་། ལས་ཁུངས་ཁག་ཏུ་
ལས་བྱེད་པ་གསར་བ་བསྐོ་བཞག་སོགས་ཀྱི་སྐབས་བོད་ཀྱི་སྐད་ཡིག་གི་
ཡོན་ཚད་ཨང་དང་བོར་འཇོག་དགོས་པའི་ཁྱབ་སྒྲོག་དང་ལག་བསྟར་
གནང་ན། སློབ་གྲྭའི་སློབ་གསོའི་ཐད་ཀྱི་གནད་དོན་གཙོ་གྲས་དག་ཐག་
གཅོད་ཐུབ་པ་མ་ཟད་བོད་རིགས་རང་སྐྱོང་ས་ཁུལ་གྱི་ལས་དོན་ཆེ་ཕྲ་ཆུང་
གསུམ་ཡང་རང་རྐྱ་འཕེར་བའི་ངང་མགྱོགས་མྱུར་གྱིས་འཕེལ་རྒྱས་འབྱུང་
ཐུབ་སྙམ།
གཉིས། སྤྱི་ཚོགས་སློབ་གསོའི་ཐད་ཀྱི་སྟོང་ཆ།

སྤྱི་ཚོགས་སློབ་གསོ་ནི་སྤྱི་ཚོགས་འཚོ་བའི་འཕོ་འགྱུར་སྣ་ཚོགས་ལ་
བརྟེན་ཏེ་མིའི་རིགས་ཀྱི་ལུས་སེམས་ལ་བསྒྱུར་བཅོས་དང་འཕེལ་ཤུགས་
སྣོན་པའི་གལ་ཆེའི་སློབ་གསོ་ཞིག་ཡིན་པས་རྗེས་ལུས་ཀྱི་གནད་དོན་གང་
མང་ཞིག་བདེ་བླག་ངང་ཐག་གཅོད་ཐུབ།
བོད་མི་རིགས་ལ་མཚོན་ན་སྤྱི་ཚོགས་སློབ་གསོ་ནི་ཧ་ཅང་དགོས་
གལ་ཆེ་བའི་ནོར་བུ་ཞིག་ཡིན་ཡང་ད་སྐབས་ཆ་གང་མང་ཞིག་ནས་སྟོང་ཆ་
རུ་ལུས་ཡོད་པར་སེམས། སྤྱི་དམངས་ཆ་མཉམ་གྱིས་སློབ་གསོའི་གོ་
རྟོགས་མཐོ་རུ་ཕྱིན་ཏེ་ཚན་རིག་རིག་གནས་དང་། ཆབ་སྲིད། མདུན་
སྐྱོད་བཅས་ལ་རྡོག་རྩ་གཅིག་སྒྲིལ་བྱེད་རྒྱུ་ནི་འགོར་འགྱངས་མི་རུང་བའི་
གནད་དོན་ཞིག་ཡིན་མོད། བོད་མི་རིགས་འགྲིམ་འགྲུལ་སྟབས་མི་བདེ་
བའི་རི་མཐོ་ལུང་ཟབ་དག་ཏུ་འཐར་འཐོར་ངང་གནས་ཤིང་། ཞིང་
འདེབས་ཕྱུགས་སྐྱོང་གིས་མི་ཚེ་བསྐྱལ་བས་སྤྱི་ཚོགས་སློབ་གསོ་ཟེར་བ་
ཐོས་འཛིན་གྱི་བུ་གར་སླེབས་པ་ཉུང་ལ། ཡིག་རྨོངས་པའི་གྲངས་འབོར་
ཡང་ཤིན་ཏུ་མང་བས་ད་བར་དུ་ཚོར་མེད་གྲག་མེད་ཀྱིསགནས་པ་དང་།
དགོན་སྡེ་རྣམས་སུའང་ཚན་རིག་དང་དེང་རབས་སློབ་གསོའི་བགྲོད་ལམ་
ཕྲབས་སློབ་གྲྭ་དང་ལས་ཁུངས་འགའ་རེས་སྟོང་ཆ་དེ་ཁ་གསབ་ཐུབ་པ་
ཞིག་ག་ལ་ཡིན།
སྤྱི་ཚོགས་སློབ་གསོ་སྤེལ་ཡུལ་གྱི་གནད་ཆེ་ས་ནི་གཞི་རིམ་རོང་
འབྲོག་མང་ཚོགས་དང་དགོན་སྡེ་ཁག་ཡིན་པས་དེ་དག་ལ་དམིགས་
བཙུགས་ཀྱིས་སློབ་གསོའི་ཐབས་ལམ་ཇི་ལྟར་འཚོལ་དགོས་ཞེ་ན། ཏང་

གི་ཚོགས་ཆེན་བཅོ་ལྔ་བའི་དོན་ཚན་བདུན་པ་ལས། རྩོམ་རིག་སྒྱུ་རྩལ་
དང་། གསར་འགྱུར་དཔར་སྐྲུན། རྒྱང་སྒྲོག་བརྙན་འཕྲིན་སོགས་ཀྱི་
ལས་དོན་དར་སྤེལ་གཏོང་རྒྱུ་ནི་རིག་གནས་འཛུགས་སྐྲུན་གྱི་གཙོ་སྙིང་
ཡིན། ཞེས་པའི་བསླབ་སྟོན་གཞིར་འཛིན་དགོས།
(༡)
དེང་སྐབས་བོད་ཀྱི་རྩོམ་རིག་གི་ངོ་བོ་ཅུང་ཙམ་འཕེལ་རྒྱས་སུ་འགྲོ་
བཞིན་པ་དང་ཆབས་ཅིག་བོད་ཀྱི་སློབ་གྲྭ་བ་དང་། དགོན་པའི་གྲྭ་
གཞོན་ཕལ་ཆེར། མང་ཚོགས་ནང་གི་བོད་ཡིག་ཤེས་མཁན་ཚང་མ་བོད་
ཡིག་དུས་དེབ་སྣ་ཚོགས་ལ་ལྟ་ཀློག་བྱེད་རྒྱུར་ཤིན་ཏུ་དགའ།འོན་ཀྱང་མི་
རིགས་གཞན་དག་དང་བསྡུར་ན་ད་དུང་བོད་ཡིག་དུས་དེབ་ཀྱི་ཚད་
གྲངས་ཤིན་ཏུ་ཉུང་སྟེ། དཔེར་ན། ད་སྐབས་རྒྱའི་དུས་དེབ་ཀྱི་གྲངས་
ཚད་སྟོང་ཕྲག་བརྒྱད་ལས་བརྒལ་ཞིང་བོད་ལ་གོ་བརྒྱད་ལོར་བསྡོམས་
རྩིསབྱས་པ་ལྟར་ན་དུས་དེབ་བཞི་བཅུ་ལྷག་བྱུང་ཡོད་སྐད།དུས་དེབ་དེ་
དག་ཀྱང་ཕལ་ཆེར་རྩོམ་རིག་གི་ར་བ་ལས་བརྒལ་མེད་པས་སྤྱི་ཚོགས་ཀྱི་
དགོས་མཁོ་དང་ཆེར་མི་འཚམས་ཤིང་བརྡ་འཕྲིན་གྱི་ནུས་པའང་ཤིན་ཏུ་
ཞན། མི་རིགས་གཞན་ལདཔལ་འབྱོར》དང་། ཚན་རྩལ་ཚགས་
པར》སྐད་ཆ་དང་ལོ་ཙཱ》 འཛམ་གླིང་རིག་གནས》 ལུས་རྩལ་གྱི་
འཇིག་རྟེན》ལ་སོགས་པའི་ཕྱི་ནང་གི་བརྡ་འཕྲིན་གསར་བ་གསལ་སྒྲོག་
བྱེད་པའི་དེང་རབས་སྤྱི་ཚོགས་འཕེལ་རྒྱས་ཀྱི་དགོས་མཁོ་དང་འཚམས་
པའི་ཆེད་སྒྲིག་དུས་དེབ་མང་བོ་ཡོད་པ་མ་ཟད། སྣ་འཛོམ་གྱི་དུས་དེབ་

དག་ཏུའང་རྩོམ་རིག་ལས་གཞན།སྤྱི་ཚོགས་ཀྱི་ར་བ་དང་།མི་ཚེའི་འགྲུལ་
བཞུད། འཚོ་བའི་གྲོགས་པོ། ཚོང་གཉེར་གྱི་བཞུད་ལམ། སྲོག་ཆགས་
ཀྱི་འཇིག་རྟེན། བཟའ་ཚང་གི་གཉེན་སྒྲིག་སོགས་ཀློག་པ་པོའི་འདོད་བློ་
དང་འཚམས་པ་ཤིན་ཏུ་མང་བས། དེ་དག་གིས་ཕྱི་ཕྱོགས་ཀྱི་ཚན་རྩལ་
དང་ཚོང་ལས་ཕྱོགས་ཀྱི་བརྡ་འཕྲིན་གསར་བ་ཐད་ཀར་ངོ་སྤྲོད་བྱེད་
བཞིན་པ་མ་ཟད། ཞིང་འདེབས་ཚུལ། ནད་བརྟག་ཚུལ། ཟས་གོས་
སྤྱོད་ཚུལ་ཚུན་ཆད་ཕྲ་ཞིབ་ཀྱིས་ངོ་སྤྲོད་བྱེད་པས་མི་དམངསལ་ཐད་ཀར་
ཞབས་ཕྱི་དང་སློབ་གསོ་ཐེབས་བཞིན་ཡོད།བོད་མི་རིགས་ལ་མཚོན་ན་
ཚན་རྩལ་དང་འཚོ་བའི་རྒྱུན་ཤེས་སོགས་ཀྱི་དུས་དེབ་ནི་སྲིད་མཐའ་ཙམ་
དུ་གནས་ཡོད་པ་མ་ཟད། མཚོ་སྔོན་སློབ་གསོ》དང་།བོད་ལྗོངས་
སློབ་གསོ》ལྟ་བུ་འགའ་རེ་ལས་སློབ་གསོའི་སྐོར་གྱི་དུས་དེབ་ཀྱང་ཤིན་ཏུ་
ཉུང་ལ། གཞི་རིམ་དུ་འགྲེམ་སྤེལ་ཡང་ལེགས་པོ་བྱེད་ཐུབ་ཀྱི་མེད་པས་
རང་སྐྱོང་ལྗོངས་དང་ཁུལ། རྫོང་ཁག་སོ་སོ་བཅས་ནས་ཚན་རིག་དང་
འཚོ་བའི་རྒྱུན་ཤེས། ཁྱད་པར་སློབ་གསོའི་དུས་དེབ་གང་མང་ཞིག་རྩོམ་
སྒྲིག་དང་འགྲེམ་སྤེལ་བྱས་ན་འཛམ་གླིང་སྔོན་ཐོན་གྱི་རྣམ་པ་དང་།
ཚན་རིག་ཤེས་བྱ། སློབ་གསོ་དྲིལ་སྒྲོག་སོགས་དུས་ཐོག་ཏུ་བྱེད་ཐུབ།
གཞན་ཡང་བོད་ཡིག་གསར་འགྱུར་མང་བོ་སྔར་ལས་ལྷག་པར་རྒྱ་ཁྱབ་ཏུ་
སྤེལ་ན། རྒྱལ་ཁབ་ལམ་ལུགས་དང་ས་གནས་འཕོ་འགྱུར། རྗེས་ལུས་
བསྒྱུར་བཅོས། སྤྱི་ཚོགས་འགྲོ་སྟངས་སོགས་ཀྱི་སློབ་གསོ་གང་མང་དུས་
ཐོག་ཏུ་ཁྱབ་སྒྲོག་བྱེད་ཐུབ་པས་ཕན་འབྲས་མངོན་གསལ་འབྱུང་ངེས།

(༡)
ད་སྐབས་ཚན་རིག་དང་དཔལ་འབྱོར་གོང་འཕེལ་དུ་སོང་བར་
བསྟུན་བོད་ཀྱི་གྲོང་ཁྱེར་དང་གྲོང་བརྡལ་ཕལ་ཆེར་གྱིས་བརྙན་འཕྲིན་ལ་
བལྟ་ཐུབ་པས། རང་སྐྱོང་ལྗོངས་དང་ཁུལ་སོ་སོས་བོད་སྐད་བརྙན་
འཕྲིན་སློབ་གསོ(ཕྱི་གླིང་བས་ཉན་མཐོང་སློབ་གསོ་ཟེར)སྤེལ་བར་དམ་
འཛིན་དང་ལག་བསྟར་བྱེད་རྒྱུ་ནི་བོད་ཀྱི་སྤྱི་ཚོགས་སློབ་གསོ་དེང་རབས་
ཅན་དུ་འགྱུར་བའི་གལ་ཆེའི་རང་བཞིན་ཞིག་ཡིན། འབྲེལ་ཡོད་ཡིག་
ཆར་ཞིབ་འཇུག་བྱས་པ་ལྟར་ན། བརྙན་འཕྲིན་སློབ་གསོའི་གྲུབ་འབྲས་
ནི་སྤྱིར་བཏང་གི་སློབ་གསོ་ལས་ལྡབ་གསུམ་གྱིས་བཟང་བར་བཤད།
བརྙན་འཕྲིན་སློབ་གསོ་ལ་སློབ་མའི་ལོ་ཚོད་དང་དབང་བོ་བདེ་ཐང་གི་
ཚད་བཀག་མེད་པར་སྐྱེ་བོ་རྒན་གཞོན་སུ་ཡིན་ཡང་བལྟ་བ་དང་ཉན་ཆོག་
པས་བརྒྱ་ཆའི་བདུན་ཅུ་ཡིག་རྨོངས་པ་ཡིན་པའི་མི་རིགས་ཤིག་ལ་མཚོན་
ན་ཆེས་མཆོག་གྱུར་གྱི་སློབ་གསོ་གཏོང་ཐབས་ཤིག་ཡིན་ཏེ། བརྙན་
འཕྲིན་ལས་ཕྱོགས་མཚམས་སོ་སོའི་རང་བྱུང་ཁམས་ཀྱི་གནས་ཚུལ།
དེང་རབས་ཀྱི་སྤྱི་ཚོགས་འཕོ་འགྱུར་སོགས་དངོས་སུ་མཐོང་བ་བརྒྱུད་དེ།
ཆབ་སྲིད་སློབ་གསོ་དང་། རིག་གནས་ཤེས་བྱ། བསམ་བློ་བསྒྱུར་བཅོས་
སོགས་ཀྱི་སློབ་གསོ་དང་ཁྲིད་སྟོན་བོད་སྐད་ཀྱིས་སྤེལ་ན་ལྟ་རྒྱ་དང་མཐོང་
རྒྱ་ཆེན་པོར་འགྲོ་བསང་ཚོའི་སྤྱི་ཚོགས་སློབ་གསོའི་ཁྲོད་གནས་པའི་སྟོང་
ཆ་ཆེན་པོ་ཞིག་ཁ་གསབ་ཐུབ།

རྒྱལ་ཁབ་ཨུ་ཡོན་ལྷན་ཁང་གིས། བོད་རིགས་འབྲོག་པའི་སློབ་
གསོ་ནི་འཛམ་གླིང་ན་ཆེས་སྒྲུབ་དཀའ་བའི་སློབ་གསོ་རེད། ཅེས་སྡོམ་
ཚིག་བཀོད་ཡོད་པ་བཞིན་རི་མཐོ་ལུང་ཟབ་དག་ན་ཐར་ཐོར་ངང་གནས་
པའི་ཞིང་འབྲོག་མང་ཚོགས་ལ་སློབ་གསོ་གཏོང་རྒྱུ་ནི་དཀའ་ཚེགས་ཆེ་བ་
ཞིག་ཡིན་མོད། འོན་ཀྱང་དཀའ་ཚུལ་བཤད་བཞིན་བསྡད་པས་མི་འོང་
བར་ཐབས་ཇུས་སྣ་ཚོགས་འཐེན་དགོས་ཏེ། དཔེར་ན། སློབ་གསོའི་སྡེ་
ཁག་གང་མང་རྩ་འཛུགས་དང་། མང་ཚོགས་ཁྲོད་མཚན་སྙན་དང་ཡིད་
ཆེས་ཡོད་ཅིང་སློབ་གསོའི་གོ་རྟོགས་མཐོན་པོ་ལྡན་པའི་རྒྱལ་གཅེས་བླ་
སྤྲུལ་མི་སྣ་དང་མཉམ་འབྲེལ་གྱིས་གཞི་རིམ་འབྲོག་ཕྱོགས་ལ་དངོས་སུ་
སོང་སྟེ་བཅའ་སྡོད་སློབ་ཆུང་དང་། སྦྲ་གུར་སློབ་ཆུང་གང་མང་རྩ་
འཛུགས་དང་རོགས་དངུལ་གནང་བ། བུ་ཕྲུག་སློབ་གྲྭར་སྐྱེལ་དུ་འཇུག་
པ། ཚད་ལྡན་དགེ་རྒན་ཤུགས་སྣོན། འཛམ་གླིང་དང་མེས་རྒྱལ་གྱི་སློབ་
གསོའི་ཁ་ཕྱོགས་ཁྲིད་སྟོན། ཆབ་སྲིད་ལམ་ལུགས་དང་ཚན་རིག་གི་དགེ་
མཚན་སོགས་རབ་དང་རིམ་པར་སྤེལ་དགོས། གཞན་ཡང་ལྗོངས་དང་
ཁུལ་སོ་སོའི་བོད་སྐད་རྒྱང་སྒྲོག་ལས་དོན་རྒྱ་བསྐྱེད་དང་གསར་འཛུགས་
བྱས་ཏེ་ས་གནས་ཁག་གི་སྒྲ་སྡུད་འཁོར་ལོར་གཏོང་ཐུབ་ན། ད་ལྟ་ཞིང་
འབྲོག་མང་ཚོགས་ཁྱིམ་ཚང་ཁྲོད་སྒྲ་སྡུད་འཁོར་ལོ་བཀོལ་སྤྱོད་མི་བྱེད་
མཁན་ཕལ་ཆེར་མེད་ཚོད་དུ་འདུག་པས་སྐུད་མེད་གློག་གི་རྦ་རླབས་
བརྒྱུད་དེ་སྤྱི་ཚོགས་སློབ་གསོ་གང་མང་ཞིག་སྤེལ་ཐུབ་པས་ཕྱོགས་ངེས་
ཅན་ཞིག་ནས་བསམ་ན་ཕན་འབྲས་དཔག་མེད་ལྡན་ནོ།།

གསུམ། ཁྱིམ་ཚང་སློབ་གསོའི་ཐར་ལམ།
ཁྱིམ་ཚང་སློབ་གསོ་ནི་སློབ་གྲྭའི་སློབ་གསོ་དང་སྤྱི་ཚོགས་སློབ་
གསོའི་རྨང་གཞིའམ་གྲུབ་ཆ་གཙོ་བོ་དང་། མིའི་རིགས་ཀྱི་ཡུན་རིང་སློབ་
གསོའི་གཞི་རྩ་ཡིན་ཏེ། ཁྱིམ་ཚང་གི་ཕ་མའི་རྒྱུན་རིང་འཚོ་བའི་ཉམས་
མྱོང་སྟེང་ནས་བུ་དང་བུ་མོར་སློབ་གསོའི་ཐབས་ལམ་སྣ་ཚོགས་སྤྱད་དེ་
ལུས་སེམས་སྐྱོན་གྱིས་མ་གོས་པར་སློབ་གྲྭའི་སློབ་གསོ་ནས་སྤྱི་ཚོགས་སློབ་
གསོའི་བར་གྱི་བགྲོད་ལམ་ཐམས་ཅད་ལེགས་འགྲུབ་ཡོང་བ་བྱེད་ཐུབ།
(༡)
——ད་ལྟ་བོད་ཀྱི་ཁྱིམ་ཚང་སློབ་གསོའི་ཁྲོད་ནོར་འཁྲུལ་སྣ་ཚོགས་པ་
ཞིག་བྱུང་དང་འབྱུང་མུས་སུ་ཡོད་དེ། གྲོང་ཁྱེར་ན་གནས པའི་བོད་
རིགས་ཁྱིམ་ཚང་གི་ཕ་མ་མང་བོས་ཕུགས་ལམ་རིང་མོའི་དགེ་སྐྱོན་ལ་མནོ་
བསམ་མི་གཏོང་བར། དང་བོ་ནས་བྱིས་པ་རྣམས་ལ་རྒྱའི་སྐད་ཡིག་ཁོ་
ན་བསླབས་ཏེ་མི་རིགས་ཀྱི་འདུ་ཤེས་དང་ཡུལ་སྲོལ་གོམས་གཤིས་མེད་དུ་
འཇུག་པ་ནི་ཁྱིམ་ཚང་སློབ་གསོའི་རྩ་བའི་ཞན་ཆ་ཡིན་ཞིང་བོད་མི་རིགས་
ཕམ་བརླག་ཏུ་འགྲོ་བའི་སྦྱོར་བའང་འདི་ལས་མེད་དེ། སི་ཏ་ལེན་གྱིས།
མི་རིགས་ཤིག་ལོ་རྒྱུས་ཐོག་ཡུན་རིང་གནས་དགོས་ན། དེའི་སྐད་ཡིག་
བཀོལ་སྤྱོད་དང་གོང་འཕེལ་གཏོང་དགོས། གལ་ཏེ་དེ་ལས་ལྡོག་ནས་མི་
རིགས་ཤིག་རྩ་མེད་དུ་གཏོང་དགོས་ན། སྔོན་ལ་མི་རིགས་དེའི་སྐད་ཡིག་
མེད་པར་བཟོས་ན་མི་རིགས་དེ་རང་ཤུགས་ཀྱིས་མེད་པར་འགྱུར་འགྲོ
ཞེས་གསུངས་པས་སོ།། དེས་ན་གྲོང་ཁྱེར་དུ་གནས་པའི་བོད་རིགས་ཕ་

མ་རྣམས་ཀྱིས་རང་གི་བུ་ཕྲུག་ལ་རང་ཉིད་ཀྱི་སྐད་ཡིག་བསླབས་ཏེ་མི་
རིགས་ཀྱི་གོམས་གཤིས་དང་འདུ་ཤེས་ཆགས་སུ་འཇུག་དགོས་པ་དང་།
གཙོ་བོ་མི་རིགས་རང་ཉིད་ཀྱི་གཞུང་ལུགས་སྦྱང་བརྩོན་དང་རྒྱུན་འཛིན་
གྱི་སྒོ་ནས་རྒྱལ་ཁབ་ལ་བྱས་རྗེས། མི་རིགས་སྔོན་ཐོན་པར་བསྒྱུར་བ་
སོགས་ལ་བརྩོན་ལེན་བྱེད་དགོས་པའི་སྐུལ་མ་གནང་རྒྱུ་ནི་གྲོང་ཁྱེར་ཁྱིམ་
ཚང་སློབ་གསོའི་ཐབས་ལམ་གཙོ་ཤོས་རེད།
(༢)
ཞིང་འབྲོག་མང་ཚོགས་ཀྱི་རྒན་བགྲེས་མང་ཕྱོགས་ཡིག་རྨོངས་པ་
ཡིན་ཞིང་། བསམ་བློར་བསྒྱུར་བཅོས་དེ་ཙམ་མ་ཐོབ་པས་བུ་ཕྲུག་སློབ་
གྲྭར་མི་སྐྱེལ་བར་ཆུང་དུས་ནས་ཕྱུགས་རྫི་དང་ཞིང་ལས་སོགས་བསླབས་
ཏེ་གུ་དོག་པའི་རྐང་ལམ་ཕྲ་མོ་ཞིག་འདེད་དུ་བཅུག་པ་དང་། བྱིས་པ་
མང་བོ་ཞིག་བསམ་མ་ཤེས་གོང་ནས་གྲྭ་བ་བྱེད་དུ་བཅུག་སྟེ་སྤྱི་ཚོགས་སློབ་
གསོ་དང་། ཚན་རིག་སློབ་གསོ་སོགས་མྱོང་མ་ཐུབ་པའང་མི་རིགས་རྗེས་
ལུས་ཀྱི་གཞི་རྩ་ལ་འབྲེལ་བ་དམ་ཟབ་ཡོད་པས་བྱིས་པ་རྣམས་ལ་ཐོག་མ་
ནས་ཁ་ཕྱོགས་མ་ནོར་བའི་མདུན་ལམ་འཚོལ་བ་དང་སློབ་གསོའི་བརྒྱུད་
རིམ་ཆ་ཚང་འཐོབ་ཐབས་ལ་འབད་ན་བོད་མི་རིགས་ཀྱི་སློབ་གསོ་
མགྱོགས་མྱུར་ངང་འཕེལ་རྒྱས་དང་། རྗེས་ལུས་ཀྱི་ལྷམ་ཧྲུལ་དོར་ཏེ་སྔོན་
ཐོན་མི་རིགས་དག་གི་གྲལ་དུ་བགྲོད་པར་དཀའ་ལས་ཆེར་མེད་སྙམ།
བོད་ཀྱི་ཁྱིམ་ཚང་སློབ་གསོའི་སྐོར་ཁོ་བོས་དཔྱད་བརྗོད་གཞན་ཞིག་ཏུ་
རྒྱས་ཙམ་བྲིས་ཡོད་པས་འདིར་མ་སྤྲོས་སོ།

སློབ་ལོ་མ་རན་པའི་སྔོན་གྱི་སློབ་གསོ་དམ་འཛིན་བྱེད་དགོས།
སློབ་ལོ་མ་རན་པའི་སྔོན་གྱི་སློབ་གསོ་ནི་དམའ་རིམ་སློབ་གསོར་མ་
ཞུགས་པའི་སྔོན་གྱི་ལོ་3 – 6བར་གྱི་བྱིས་པའི་སློབ་གསོ་ལ་ཟེར། དེའི་
ལས་འགན་གཙོ་བོ་ནི་སློབ་ལོ་མ་རན་པའི་སྔོན་གྱི་བྱིས་པ་ལ་འཚོ་བའི་
གཙང་སྦྲ་དང་། ལུས་ཕུང་སྦྱོང་བརྡར། བསམ་པའི་དགའ་ཕྱོགས།
ལུས་ཀྱི་སྤྱོད་ལམ། ངག་རྩལ། རྒྱུན་ཤེས། རོལ་དབྱངས། མཛེས་
རྩལ་སོགས་ཚབ་ཚུབ་དང་བཙན་ཤུགས་ཀྱིས་མ་ཡིན་པར་འོས་འཚམས་
ཀྱི་སྒོ་ནས་ཡར་ཐོན་ཡོང་བ་བྱས་ཏེ་ལུས་སེམས་སྐྱོན་གྱིས་མ་གོས་པར་
ཕྱོགས་ཡོངས་ནས་གོང་འཕེལ་དང་། དམའ་རིམ་སློབ་གསོར་ཞུགས་
རྒྱུའི་སྟ་གོན་གང་ལེགས་བྱེད་དགོས། སྤྱིར་སློབ་ལོ་མ་རན་པའི་བྱིས་པར་
སློབ་གསོ་གཏོང་སྐབས་གཙོ་བོ་བྱིས་པའི་ཁང་དང་བྱིས་པའི་སློབ་གྲྭ།
རོལ་རྩེད་ཁང་དང་རོལ་རྩེད་སྐོཪ་ཆུང་སོགས་ནས་བསྒྲུབ་ན་ཤིན་ཏུ་
བཟང་མོད། བོད་མི་རིགས་ལ་མཚོན་ན་གྲོང་ཁྱེར་བ་མ་ཡིན་པའི་ཞིང་
འབྲོག་མང་ཚོགས་ཕལ་ཆེར་རི་མཐོ་ལུང་ཟབ་དང་འགྲིམ་འགྲུལ་སྟབས་
མི་བདེ་བའི་གནས་སུ་འཚོ་སྡོད་བྱས་ཡོད་རྐྱེན་བྱིས་པའི་སློབ་གྲྭ་སོགས་སུ་
འཇོག་རྒྱུར་དཀའ་ཁག་ཆེ། འོན་ཀྱང་སློབ་ལོ་མ་རན་པའི་སྔོན་གྱི་སློབ་
གསོ་འདིར་སྣང་ཆུང་གཏན་ནས་མི་བྱེད་པར་ཁོ་ཚོ་དགའ་ཞིང་མགུ་བ་
དང་། ནར་སོན་པའི་སྣང་བ་བསྐྱེད་དུ་འཇུག་དགོས་པ་མ་ཟད། རྩེད་
ཆས་སྣ་ཚོགས་བཀོད་སྒྲིག་བྱས་ཏེ་ཁོ་ཚོའི་རིག་སྒོ་འབྱེད་པ། སློབ་གྲྭའི་

བདེ་སྐྱིད་དང་ཡོན་ཏན་པའི་དགེ་མཚན། གཤིས་ལེགས་སྤྱོད་བཟང་གི་
མིས་སྤྱི་ཚོགས་ལ་བཞག་པའི་བྱས་རྗེས་སོགས་བྱིས་སྒྲུང་དང་ལྷ་སྒྲུང་གི་
རྣམ་པས་ཉན་འདོད་ཆེ་ལ་སུན་སྣང་མི་འབྱུང་བ་བྱས་ཏེ་སློབ་གསོའི་
ཐབས་ཤེས་སྤྱད་དགོས་ཤིང་ཁོ་ཚོའི་ཡར་ཐོན་ཆུང་ངུ་ལའང་བསྟོད་ཅིང་
བསྔགས་པར་བྱ་དགོས། དགོན་པའི་སློབ་གསོའི་ཁྲོད་དུ་སློབ་ལོ་མ་རན་
པའི་བྱིས་པ་ཞིག་ལ་མཚོན་ན་བཙན་ཤུགས་ཆེ་ཞིང་གུ་དོགས་པ། བྱིས་
པའི་དུས་ཀྱི་རིག་ལམ་འབྱེད་ཚུལ་སོགས་ལ་འོས་འཚམས་མིན་པ་ཤིན་ཏུ་
མང་བས་སློབ་ལོ་མ་རན་པའི་བྱིས་པ་ལྟ་ཅི་མ་མཐའ་དམའ་རིམ་སློབ་གསོ་
མ་མྱངས་པ་ཞིག་ཡིན་ན་ཕ་མས་བཙན་ཤེད་ཀྱིས་དགོན་པར་མ་བཞག་ན་
འོས། བོད་རིགས་གྲོང་ཁྱེར་བ་དག་གི་སློབ་ལོ་མ་རན་པའི་བྱིས་པ་ཚོར་
བྱིས་པའི་སློབ་གྲྭ་དང་། བྱིས་པའི་ཁང་། རོལ་རྩེད་སྐོར་ཆུང་སོགས་
ནས་སློབ་གསོ་མྱོང་པའི་ལས་སྐལ་མི་དམན་པ་ཞིག་ཡོད་མོད། སློབ་
གསོའི་ཁ་ཕྱོགས་དང་ཁོར་ཡུག་སོགས་རྐྱེན་དབང་མང་བོ་ཞིག་གིས་རྗེས་
སུ་ནར་སོན་ཚེ་མི་རིགས་སྐད་ཡིག་དང་རིག་གཞུང་སོགས་ལ་དགའ་ཞེན་
དང་རྒྱུན་འཛིན་གྱི་འདུ་ཤེས་མེད་པར་འགྱུར་བའི་ཉེན་ཁའང་ཤིན་ཏུ་ཆེ་
བས་དང་བོ་ནས་ཕ་མ་ཚོས་ཁ་ཕྱོགས་མ་ནོར་བའི་སློབ་གསོའི་བདུད་རྩི་
འདྲེན་རྒྱུ་གལ་ཆེ།
མདོར་ན་ཨ་མེ་རི་ཁའི་སེམས་ཁམས་སྨྲ་བ་སུའུ་ལུའུ་ལུའུ་མཆོག་
གིས། བྱིས་པའི་དུས་སུ་རིག་ལམ་མ་ཕྱེས་ཚེ། བྱིས་པ་དེའི་རིག་སྟོབས་
ནི་ནམ་ཡང་ཐོན་དགོས་པའི་ཆུ་ཚད་དུ་བསླེབ་མི་ཐུབ། ཅེས་པའི་བསླབ་
བ་།

དུས་རབས་ཉེར་གཅིག་པའི་སྙིང་གཏམ།
བྱ་སྙིང་ལ་བཅངས་ཏེ་དུས་རབས་ཉེར་གཅིག་པའི་བོད་རིགས་སློབ་ལོ་མ་
རན་པའི་བྱིས་པ་ཚོར་སྐབས་བབ་ཀྱི་སློབ་གསོ་དམ་འཛིན་བྱེད་རྒྱུ་ཤིན་ཏུ་
གལ་ཆེ་བར་སེམས་སོ།།

 དཔྱོད་ལྡན་གྱི་ཀློག་པ་བོ་ལགས། བདག་གིས་སྟོན་པའི་བཅས་
ཁྲིམས་དང་མི་ཆོས་རྣལ་མའི་ལྟ་བ། སྙན་ངག་གསར་རྙིང་གི་དྲ་རྒྱ་
སོགས་གང་མང་ཞིག་ལ་ཕོག་ཐུག་བཟོས་པ་མ་ཟད། རང་གི་དོན་ལྔ་
སྣོད་དྲུག་ཚལ་བུར་གཤགས་ཀྱང་འགྱོད་སེམས་མེད་པར་དམིགས་བྱ་རྡོག་
གཅིག་གི་ཆེད་དུ།
སྙན་ངག་མ་ཡིན་པའི་སྙིང་གཏམ་ངོ་མ་ཞིག་མི་
བརྗོད་ཀ་མེད་བྱུང་། སྙིང་གཏམ་འདི་གསན་རྗེས་ང་ཚོ་ཕན་ཚུན་ཡིད་
ཆེས་བྱེད་ཆོག་པའི་གྲོགས་པོར་འགྱུར་ཡང་སྲིད་ལ་སེམས་ཀྱི་སྡུག་བསྔལ་
དང་གསང་བ་ཡོད་ཚད་ཀྱང་འཛེམ་མེད་དུ་བརྗོད་ཆོག་སྟེ་ངའི་ཡོད་ཚད་
དེབ་ཆུང་འདི་རུ་གསལ།
བོད་ཀྱི་རྩོམ་རིག་ཟེར་བ་འདི་རྩོམ་པ་བོ་བོད་རིགས་དང་རྩོམ་བྱེད་
བོད་ཀྱི་སྐད་ཡིག་ཡིན་ཙམ་གྱི་ཆ་ནས་མི་འཇོག་པར་གཙོ་བོ་རྩོམ་པ་བོའི་
བསམ་པའི་ལངས་ཕྱོགས་དང་། ལྟ་བའི་འཁྱེར་སོའི་སྟེང་ནས་འཇོག་
དགོས་པ་ཞིག་ཡིན་ན། ཁྱེད་ཀྱིས་བཀླགས་ཟིན་པའི་སྙིང་གཏམ་དེ་དག་

ཀྱང་། དུས་རབས་ཉེར་གཅིག་པའི་བོད་མི་རིགས་ལ་གྲྭ་རྐྱང་ངའི་སླད་
མེད་ཀྱི་དུང་སེམས་རྗེན་པར་མཚོན་པའི་དབྱངས་འགྲོས་ཚར་གཅིག་ཡིན་
གཤིས་བོད་ཀྱི་རྩོམ་རིག་གི་གྲལ་མཐར་གདེངས་འཇོག་བྱས་ཀྱང་མི་ཆོག་
པ་ཆེར་མེད་སྙམ།
ཨ་རུའི་རྩོམ་པ་བོ་ས་ཁི་ཟི་རྡོར་གྱིས། ངས་སྙན་ངག་ནི་དབང་
བོར་འཇིགས་སྐུལ་བྱེད་ཅིག་དང་། མི་གསོད་རྨས་ཐུབ་བྱེད་ཅིག་ཏུ་ངོས་
འཛིན་གྱིན་ཡོདཟེར་བའི་གཏམ་དེར་ང་རང་ཡིད་ཆེས་ཆུང་ལ། རྣ་
བར་སྙན་ཞིང་འཇེབས་པའི་ཚིག་ནི་སྙན་ངག་གོ་ཞེས་པ་ཙམ་གྱིས་ཀྱང་
ཆོག་ཤེས་བསྟེན་མི་འདོད་པ་ངའི་གཤིས་ཀའམ་ངའི་སྙན་ངག་གི་གྲུབ་ཆ་
གཙོ་ཤོས་ཡིན།
སྤྱིཪ་ཚད་ལྡན་གྱི་སྙན་ངག་པ་ཞིག་ཡིན་ན། ཁོ་ནམ་ཡང་སྤྱི་
ཚོགསཀྱི་མདུན་དུ་བསྐྱོད་ཏེ་ལམ་སྟོན་བྱེད་དགོས་པ་མ་ཟད། མིའི་
རིགས་ཀྱི་སྡུག་བསྔལ་ཡོད་ཚད་རང་ཉིད་ཀྱི་ཁུར་དུ་འཁྱེར་ཕོད་པ་དང་།
ཁོས་བྲིས་པའི་སྙན་ངག་གིས་དོན་གནད་གང་ཞིག་ལ་ཚད་ཐིག་བླངས་
ཀྱང་གནད་ལ་ཁེལ་ཞིང་དྲང་བདེན་གྱི་ཕྱོགས་སུ་བརྟན་པོར་འགྲེང་ཐུབ་
པ་ཞིག་དགོས་པར་གཞིགས་ན། ངས་བྲིས་པའི་ཚིག་དུམ་འདི་དག་ཚད་
ལྡན་གྱི་སྙན་ངག་ཏུ་མི་འགྱུར་བ་སྨྲོས་ཅི་དགོས།
དེབ་ཆུང་འདིར་སྲོལ་རྒྱུན་སྙན་ངག་ལ་དགའ་མཁན་ཚོས་མིག་
དཔེ་བྱེད་ཆོག་པའི་སྒྱུ་རྩལ་མེད་ལ། གསར་དར་སྙན་ངག་ལ་མོས་མཁན་
ཚོའི་ཡིད་དབང་འགུག་ནུས་པའི་སྒེག་ཉམས་དེ་ལས་ཀྱང་མེད་མོད།

དུས་རབས་ཤིག་གི་འགུལ་སྐྱོད་ལ་བསམ་གཞིགས་བཏང་སྟེ། མི་རབས་
ཤིག་གི་འབྱུང་འགྱུར་ལ་ཕུལ་བའི་སྙིང་གཏམ་ཡིན་པར་ཡིད་ཆེས་ཟབ།
ཀློག་མཁན་གྲོགས་པོ་ལགས། ང་ལ་ཐུན་མིན་གྱི་གཤིས་ཀ་ཞིག་
ཡོད་པ་ནི་གཟུར་གནས་ཀྱི་མི་སུ་ཡིན་ལ་འདྲེས་མཐུན་བྱེད་པར་དགའ་
ཞིང་ཁོ་ཚོའི་ལེགས་བཤད་སྣ་ཚོགས་དང་བླངས་ཀྱིས་ནར་སོན་པ་ཞིག་
ཡིན་པས། ཁྱེད་ཀྱི་ཕྱག་ཏུ་ཐོགས་པའི་དེབ་ཆུང་འདིར་ལོག་བཤད་དང་
ཞན་ཆ་ཅི་མཆིས་ལ་མཛུབ་མོ་རི་སྟོན་གྱི་བསླབ་བྱ་རེ་གནང་བར་མཁྱེན།
ངོ་བསྟོད་དང་གྲགས་སྐམ་གྱི་རྣ་རྒྱན་མི་དགོས་ལ། འཕྱ་སྨོད་
དང་ཕྲག་དོག་གི་མེ་ལྕེས་ཀྱང་ང་གཞོམ་མི་སྲིད།
མཇུག་མཐར་ངའི་དེབ་ཆུང་འདི་བསྐྲུན་པཪ་མ་དངུལ་ཡོངས་
རྫོགས་གནང་བའི་གནས་ཀྱི་སློབ་དཔོན་ཆོས་རྒྱམ་( ཞང་བོ) དང་།
ཚུལ་ཁྲིམས་(ཞང་བོ)ཕྱོགས་སྣ་ཚོགས་ཀྱིས་རོགས་སྐྱོར་བྱས་པའི་ཆོས་
གྲོགས་རིགས་པ་སྨྲ་བ་ཨར་མའི་དགའ་བ་རྒྱ་མཚོ། ཀློག་རྡུལ་རྩིས་འཁོར་
སྟེང་ཡིག་བསྟར་གྱིས་རྒྱབ་སྐྱོར་གནང་བའི་རྒན་ཤེས་རབ་རྒྱ་མཚོ།
(འཇིགས་པོ) རང་བྱུང་རྒྱ་མཚོ། འབྲོག་མི་བསམ་འགྲུབ། ཚུལ་
ཁྱིམས་རྒྱ་མཚོ་སོགས་དཔྱོད་ལྡན་གྱི་གྲོགས་པོ་ཆེས་མང་བོ་ཞིག་གིས་རྒྱུ་
ཚེགས་གཉིས་ཀྱིས་རོགས་སྐྱོར་བླ་མེད་གནང་བར་སོར་བཅུའི་ཐལ་མོ་
སྙིམ་པར་སྦྱར་ཏེ་བཀའ་དྲིན་ཆེ་ཞུ་བ་དང་ཆབས་གཅིག་དུས་རབས་ཉེར་
གཅིག་པའི་ནང་བོད་ཀྱི་སྲིད་འབྱོར་རིག་གསུམ་མི་ཉམས་གོང་དུ་འཕེལ་
ཞིང་། འགྲོ་བ་མིའི་རིགས་ཡོད་དོ་ཅོག་འཚེ་མེད་ཞི་བདེའི་དཔལ་ལ་

རང་དབང་གིས་ལོངས་སྤྱོད་པར་འགྱུར་བའི་སྨོན་ལམ་རྣམ་དག་འདེབས་
སོ།། །
ཞེས་རྔ་ཡུལ་ཆོས་སྡེ་ཆེན་པོ་སྒོ་མང་དགོན་གྱི་རང་སྤྱིལ་དཔེ་མང་སྤུངས་པའི་ཁང་
ཆུང་དུ་རྩོམ་པ་བོས་སྤྲོ་བ་འཕེལ་བཞིན་གུས་པས་སྦྱར།
2000་3་6

ཁ་བྱང་ཡི་གེ་བ་སྒང་བ་བསྟན་པའི་རྒྱལ་མཚན།
མདུན་ཤོག་ཇུས་འགོད་པ་མགྲོན་ཆིག་ཐུབ།
བར་བཅུག་རི་མོ་བ་སྨར་བ་དཔལ་ལྡན། རྨེའུ ལྷ་སྐུ།
